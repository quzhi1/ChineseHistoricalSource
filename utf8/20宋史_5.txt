南溪渡，多公吏豪民典其事，量输官课而厚算行旅。州县宜加严禁，所输年额钱五千以下者并免，不系色役近便人户掌船济渡，毋得扰人。」至道中，岁入税课钱四百万贯；天禧末，增八百四万贯。

　　天圣以来，国用浸广，有请算缗钱以助经费者。仁宗曰：「货泉之利，欲流天下通有无，何可算也？」一日，内出蜀罗一端，为印朱所渍者数重，因诏天下税务，毋辄污坏商人物帛。康定元年，西边兵费不给，州县或增所算名物，朝廷知之，悉命蠲去。既而下诏敕励，且戒毋搜索行者家属，岁俭则免算耕牛，水乡又或弛蒲、鱼、果、蓏之税，民流而渡河者亦为之免算。应算而匿不自言者，虽听人捕告，抵罪如旧法，然须物皆见在乃听，以防诬罔。至于岁课赢缩，屡诏有司裁定，前后以诏蠲放者，不可胜数。

　　皇祐中，岁课缗钱七百八十六万三千九百。嘉祐以后，弛茶禁，所历州县收算钱。至治平中，岁课增六十余万，而茶税钱居四十九万八千六百。

　　熙宁以来，河北、河东、陕西三路支移，民以租赋赍货至边贸易以输官者，勿税；河北流民复业者所过免算。后以岁稔，虑逸税课，复旧。五年，以在京商税院隶提举市易务。七年，减国门之税数十种，钱不满三十者蠲之。其先，外城二十门皆责以课息，近令随闲、要分等，以检捕获失之数为赏罚；既而以岁旱，复有是命。

　　元丰元年，滨、棣、沧州竹木、鱼果、炭箔税不及百钱者蠲之。二年，熙河路制置边防财用李宪擅榷本路商货，令漕臣蒋之奇劾其罪。导洛通汴司请置堆垛场于泗州，贾物至者，先入官场，官以船运至京，稍输船算。明年，诏：近京以通津水门外顺成仓为场。非导洛司船而载商税入汴者，许纠告，虽自请税，犹如私载法。惟日用物非贩易，若发箔、柴草、竹木之类勿禁。琼管奏：「海南收税，较船之丈尺，谓之'格纳'。其法分三等，有所较无几，而输钱多寡十倍。贾物自泉、福、两浙、湖、广至者，皆金银物帛，直或至万余缗；自高、化至者，唯米包、瓦器、牛畜之类，直才百一，而概收以丈尺。故高、化商人不至，海南遂乏牛米。请自今用物贵贱多寡计税，官给文凭，听鬻于部内，否则许纠告，以船货给赏。」诏如所奏。六年，京东漕臣吴居厚言：「商人负正税七万六千余缗，倍税十五万二千余缗。」诏蠲其倍税，纳正税，百千以下期以三年，百千以上五年。

　　元祐元年，户部请令在京商税院，酌取元丰八年钱五十五万二千二百六十一缗有奇，以为新额，自明年始。三年，又以天圣岁课为额，盖户部用五年并增之法，立额既重，岁课不登，故言者论而更之。七年，罢诸路承买土产税场。初，罢江南路承买，而河东转运司以为较元祐六年官盐额增三万余缗，遂行之诸路。

　　八年，权蠲商人载米入京粜卖力胜之税。先是，熙宁六年，苏、湖岁稔，谷价比淮南十五，而商船以力胜税不至，尝命权蠲。惠止一方，未为定法。及汴泗垛场法行，谷船毋得增置，而力胜之税益三之一。至是，苏轼言：「法不税五谷，请削去力胜钱之条，而行天圣免税之制。」既而尚书省亦言在京谷贵，欲平其直，复权蠲之。后徽宗宣和中，以州县灾伤并赡给都下，亦一再免，旋复如旧；惟两浙并东北盐，以盐事司之请，遂不复征。

　　自哲宗即位，罢导洛物货场。绍圣四年，蓝从熙提举京城所，欲复其事，令泗州及京师洛口各置垛场，并请复面市、牛羊圈。诏下尚书省，久之遂寝。至是，提举汴河堤岸王宪复言之，且请假温、明州运船给用。命太府少卿郑仅同详度。明年，竟诏勿行。五年，令户部取天下税务五年所收之数，酌多寡为中制，颁诸路揭版示之，率十年一易；其增名额及多税者，并论以违制。

　　大观元年，凡典买牛畜、舟车之类未印契者，更期以百日，免倍税。二年，诏在京诸门，凡民衣屦、谷菽、鸡鱼、蔬果、柴炭、瓷瓦器之类，并蠲其税；岁终计所蠲数，令大观库给偿。宣和二年，宫观、寺院、臣僚之家商贩，令关津搜阅，如元丰法输税，岁终以次数报转运司取旨。初，元符令，品官供家服用物免税。至建中靖国初，马、牛、驼、驴、骡已不入服用例，而比年臣僚营私牟利者众，宫观寺院多有专降免税之旨，皆以船艘贾贩，故有是诏。漕臣刘既济起应奉物，两浙、淮南等路税例外，增一分以供费；三年，诏罢之。凡以蚕织农具、耕牛至两浙、江东者，给文凭蠲税一年。四年，令诸路近岁所增税钱，悉归应奉司。七年，以岁歉之后，用物少而民艰食，在京及畿内油、炭、面、布、絮税并力胜钱并权免。提举京东常平杨连奏：「本路牛价贵，田多荒莱，请令贩牛至本路者，仍给文凭蠲税，俟二年足如旧。」从之。

　　靖康元年诏：「都城物价未平，凡税物，权更蠲税一年。」臣僚上言：「祖宗旧制并政和新令，场务立额之法，并以五年增亏数较之，并增者取中数，并亏者取最高数，以为新额，故课息易给而商旅可通。近诸路转运司不循其法，有益无损，致物价腾踊，官课愈负。请令诸路提刑下诸郡，准旧法厘正立额。」诏依所奏。

　　高宗建炎元年诏，贩货上京者免税。明年又诏，贩粮草入京抑税者罪之；凡残破州县免竹木、砖瓦税，北来归正人及两淮复业者亦免路税。绍兴三年，临安火，免竹木税。然当时都邑未奠，兵革未息，四方之税，间有增置，及于江湾浦口量收海船税，凡官司回易亦并收税；而宽弛之令亦错见焉，如诸路增置之税场，山间迂僻之县镇，经理未定之州郡，悉罢而免之。又以税网太密，减并者一百三十四，罢者九，免过税者五，至于牛、米、薪、面民间日用者并罢。

　　孝宗继志，凡高宗省罢之未尽者，悉推行之；又以临安府物价未平，免淳熙七年税一半。光、宁以降，亦屡与放免商税，或一年，或五月，或三月。凡遇火，放免竹木之税亦然。光、宁嗣服，诸郡税额皆累有放免。然当是时，虽宽大之旨屡颁，关市之征迭放，而贪吏并缘，苛取百出。私立税场，算及缗钱、斗米、束薪、菜茹之属，擅用稽察措置，添置专栏收检。虚市有税，空舟有税，以食米为酒米，以衣服为布帛，皆有税。遇士夫行李则搜囊发箧，目以兴贩。甚者贫民贸易琐细于村落，指为漏税，辄加以罪。空身行旅，亦白取百金，方纡路避之，则栏截叫呼；或有货物，则抽分给赏，断罪倍输，倒囊而归矣。闻者咨嗟，指为大小法场，与斯民相刃相劘，不啻仇敌，而其弊有不可胜言矣。

　　市易之设，本汉平准，将以制物之低昂而均通之。其弊也，以官府作贾区，公取牙侩之利，而民不胜其烦矣。

　　熙宁三年，保平军节度推官王韶倡而缘边市易之说，丐假官钱为本。诏秦凤路经略司以川交子易物货给之，因命韶为本路帅司干当兼领市易事。时欲移司于古渭城，李若愚等以为多聚货以启戎心，又妨秦州小马、大马私贸易，不可。文彦博、曾公亮、冯京皆韪之，韩绛亦以去秦州为非，唯王安石曰：「古渭置市易利害，臣虽不敢断，然如若愚奏，必无可虑。」七月，诏转运司详度，复问陈升之。升之谓古渭极边，恐启群羌窥觊心。安石乃言：「今蕃户富者，往往蓄缗钱二三十万，彼尚不畏劫夺，岂朝廷威灵，乃至衰弱如此？今欲连生羌，则形势欲张，应接欲近。古渭边砦，便于应接，商旅并集，居者愈多，因建为军，增兵马，择人守之，则形势张矣。且蕃部得与官市，边民无复逋负，足以怀来其心，因收其赢以助军费，更辟荒土，异日可以聚兵。」时王安石为政，汲汲焉以财利兵革为先，其市易之说，已见于熙宁二年建议立均输平准法之时，故王韶首迎合其意，而安石力主之，虽以李若愚、陈升之、韩绛诸人之议，而卒不可回。五年，遂诏出内帑钱帛，置市易务于京师。

　　先是，有魏继宗者，自称草泽，上言：「京师百货无常价，贵贱相倾，富能夺，贫能与，乃可以为天下。今富人大姓，乘民之亟，牟利数倍，财既偏聚，国用亦屈。请假榷货务钱，置常平市易司，择通财之官任其责，求良贾为之转易。使审知市物之价，贱则增价市之，贵则损价鬻之，因收余息，以给公上。」于是中书奏在京置市易务官。凡货之可市及滞于民而不售者，平其价市之，愿以易官物者听。若欲市于官，则度其抵而贷之钱，责期使偿，半岁输息十一，及岁倍之。凡诸司配率，并仰给焉。以吕嘉问为提举，赐内库钱百万缗、京东路钱八十七万缗为本。三司请立市易条，有「兼并之家，较固取利，有害新法，本务觉察，三司按治」之文，帝削去之。

　　七月，以榷货务为市易西务下界，市易务为东务上界，以在京商税院、杂买务、杂卖场隶焉。又赐钱帛五十万，于镇洮军置司。市易极苛细，道路怨谤者籍籍。上以谕安石，请宣示事实，帝以鬻冰、市梳朴等数事语之，安石皆辩解。后帝复言：「市易鬻果太烦碎，罢之如何？」安石谓：「立法当论有害于人与否，不当以烦碎废也。」自是诸州上供藨席、黄芦之类六十色，悉令计直，从民愿鬻者市之以给用。

　　六年，诏在京市易干当公事孙迪同两浙、淮东转运司，议置杭州市易务利病以闻。其后以市易上界所偿内帑钱二十万缗假之为本。又赐夔州路转运司度僧牒五百，置市易于黔州，选本路在任已替官监之，仍以知州或通判提举。令在京市易务及开封府司录同详度诸行利病，于是详定所请：「约诸行利入薄厚，输免行钱以禄吏，蠲其供官之物。禁中所须，并下杂卖场、杂买务。置市司估物价低昂，凡内外官司欲占物价，悉于是乎取决。」从之。改提举在京市易务为都提举市易司，诸州市易务皆隶焉。又诏三司干当公事李巳等同详度成都置市易务。

　　七年，帝与辅臣论及成都市易事。冯京曰：「曩因榷市物，致王小波之乱，今颇以市易为言。」安石曰：「彼以饥民众，官不之恤，相聚为盗耳。」帝问：「李巳行邪？」安石曰：「未也。然保市易必不能致乱。」帝犹虑蜀人骇扰，安石谓：「已遣使乃遽罢，岂不为四方笑？」乃已。然其后竟罢巳等详度。

　　三月，诏权三司使曾布、翰林学士吕惠卿同究诘市易事。先是，帝出手诏付布，谓市易司市物，颇害小民之业，众言喧哗。布乃引监市易务魏继宗之言，以为吕嘉问多取息以干赏，商旅所有者尽收，市肆所无者必索，率贱市贵鬻，广裒赢余，是挟官府为兼并也。王安石具奏，明其不然。乃更令惠卿偕布究诘之。帝寻复以手札赐布，令求对，布即上行人所诉，并疏惠卿奸欺状，且言：「臣自立朝以来，每闻德音，未尝不欲以王道治天下，今市易之为虐，凛凛乎间架、除陌之事矣。嘉问奏：'近遣官往湖南贩茶，陕西贩盐，两浙贩纱，皆未敢计息。'臣以谓如此政事，书之简牍，不独唐、虞、三代所无，历观秦、汉以来衰乱之世，恐未之有也。」四月，布复陈薛向罪茶侩不当，帝恻然咨嗟；及言三司决责商人多滥，时帝犹必欲按治。而安石主用惠卿不可去，盖谋变其事也。帝疑焉，故仍以属布。

　　既而中书奏事已，帝论及市易，且曰：「朝廷设此，本欲为平准之法以便民，今正尔相反，使中下之民失业若此，宜修补其法。」令元详定吕嘉问、吴安持同韩维、孙永问行人输钱免行利病。参知政事冯京曰：「开封祥符县给民钱，有出息抵当银绢米麦、缓急丧葬之目七八种。其初给钱，往往愿请，积数既多，实艰输送。」帝曰：「如此，吾民安得泰然也？」时布与惠卿方究市易事，率数日一对。帝初是布言，已而从惠卿之请，拘魏继宗于开封府。既而布与惠卿即东府再诘行人，所诉状如前不变。而安石恳求去位，引惠卿执政。

　　提举楚州市易蒋之奇奏：「监务王景彰榷市商人物非法，及虚作中籴入务，立诡名籴之，白输息钱，谓之'干息'；又抑贾贩毋得至他郡，名为留难。」帝谓辅臣曰：「景彰违法害人，宜即治其罪。」时吕惠卿已参朝政，而究诘市易未竟，诏促之，惠卿请令中书悉取按牍异同以奏。后二日，布对延和殿，条祈先后所陈，并较治平、熙宁出入钱物数以闻。帝方虑岁费浸广，令布送中书。五月，乃诏章惇、曾孝宽即军器监鞫布所究市易事，又令户房会财赋数，与布所陈异；而吕嘉问亦以杂买务多入月息不觉，皆从公坐有差。未几，布褫职，与嘉问俱出守郡，魏继宗仍夺秩勒停。初，市易之建，布实预之。后揣上意有疑，遂急治嘉问，而惠卿与布有夙怨，故卒挤之，而市易如故。

　　三司使章惇请假内藏钱五百万缗，令市易司有干局者，分四路入中，计见盐引及乘贱籴买。诏假二百万缗。八年，复吕嘉问提举市易。二月，凤翔、大名、真定府、永兴、安肃军，秦、瀛、定、越、真州，并置市易司。以惠州阜民监钱十万缗给广州市易务，司农寺坊场钱三十万缗给郓州市易。九年，又以在京市易司物货十五万缗给熙河市易司。九月，中书言：「市易息钱并市例钱，总收百三十三万二千缗有奇。诏嘉问、安持等推恩有差。自后凡二年一较。十年，定上界本钱以七百万缗为额，不足，以岁所收息益之；其贷内帑钱，岁偿以息二十万缗。

　　元丰元年，以都提举王居卿请，令贷市易钱货者，许用金帛等为抵，收息毋过一分二厘，不及年者月计之，愿皆得钱或欲以物货兼给者听。市易司请遣官以物货至诸路贸易，十万缗以上期以二年，二十万缗以上三年，敛及三分者比递年推恩，八分者理为任，期尽不及者勿赏，官吏廪给并罢。

　　二年，经制熙河路边防财用李宪言：蕃贾与牙侩私市，其货皆由他路避税入秦州。乃令秦熙河岷州、通远军五市易务，募牙侩引蕃货赴市易务中贾，私市者许纠告，赏倍所告之数。以田宅抵市易钱久不偿者，估实直，如卖坊场、河渡法；若未输钱者，官收其租息，在京市易务亦如之。

　　三年，诏免行月纳钱不及百者皆免，凡除八千六百五十四人。九月，王居卿又言：「市易法有三：结保贷请，一也；契要金银为抵，二也；贸迁物货，三也。三者惟保贷法行之久，负失益多，往岁罢贷钱而物货如故。请自今所贷岁约毋过二百万缗，听旧户贷请以相济续，非旧户惟用抵当、贸迁之法。」诏中书立法以闻。于是中书奏：「在京物货，许旧户贷请，敛而复散，通所负毋过三百万缗，诸路毋过四之一。」诏如所奏。是岁，经制熙河边防财用司会其置司以来所收息：元丰初四十一万四千六百二十六缗、石，次年六十八万四千九十九缗、石。四年，从都提举贾青请，于新旧城外内置四抵当，遣官掌之，罢市易上界等处抵当以便民。

　　五年，诏外内市易务所负钱，宽以三岁，均月限以输，限内罚息并除之。先是，王安礼在开封日，有负市易钱者，累诉于庭。安礼既执政，言于帝曰：「市易法行，取息滋多，而输官不时者有罚息，民至穷困。愿诏蠲之。」帝曰：「群臣未有为朕言者，其令民以限输，免其罚息。」安礼退，批诏加「内外」字。蔡确曰：「方帝有旨，无外内字，公欲增诏邪？」安礼曰：「亦不止言内字。」卒加之。八月，置饶州景德镇瓷窑博易务。

　　六年，兰州增置市易务，以通蕃汉贸易。七年，改市易下界为榷货务。令诸州旬估物价既定，报提举司，提举司下所部州，州下所属，募民出抵或钱以市，收息毋过二分。诏诸路常平司钱留其半，以二分为市易抵当。盖自五年贾青以平准物价与金银之类，行抵当于畿县，次年行之诸路，以常平、市易赊贷及宽剩钱为本，五路各十万缗，余路五万缗。至是，复有是诏。若无抵当而物货宜易者，亦听变鬻。八年，罢诸镇砦市易抵当。八月，诏诸郡抵当，有取息薄、可济民乏者存之，其余抵当并州县市易并罢。

　　元祐元年，内外监督市易及坊场净利钱，许以所入息并罚钱比计，若及官本者，并释之。绍圣四年，三省言熙宁兴置市易，元祐一切罢去，不原立法之意。诏户部、太府寺详度，复置市易务，惟以钱交市，收息毋过二分，勿令贷请。元符三年，改市易务为平准务，户部、太府寺市易案改为平准案。尚书省言：「平准务官吏等给费多，并遣官市物，搔动于外，近官鬻石炭，市直遽增，皆不便民。」诏罢平准务及官鬻石炭，其在官物货，令有司转易钱钞，偿元给之所。

　　崇宁元年，户部奏：平准务钱物毋得他司移用。二年，以平准为南北两务，如旧分置官吏。岁终考察能否，行劝沮法。五年，郡县应置市易者，凡岁收息，官吏用度之余，及千缗以上置官监，五百缗以上令场务兼领，余并罢。先是，尝诏府界万户县及路在冲要，市易抵当已设官置局；其不及万户、非冲要，并诸镇有官监而商贩所会，并如元丰令监当官兼领。至是，户部复详度以闻，遂行其议。建炎二年，言者以为得不偿费，遂罢之，而以其钱输左藏库，惟抵当库仍旧。

　　绍兴元年，罢诸州军免行钱及行户供应，见任官买卖并依时，违者以盗论。四年，两浙转运司檄婺州市御炉炭，须胡桃纹、鹁鸠色，守臣王居正以为言。上曰：「隆冬附火，取温暖而已，岂问炭之纹色乎？」命罢之，诸类此者并禁止焉。十三年，蠲雷、化、高、融、宜、廉、邕、钦、贺、贵免行钱。十四年，以开州两县在夔部尤为僻远，减免行钱之半。十五年，以知汉阳军韩昕言，诸路收免行钱，定数外多取一文以上，以擅增税赋法罪之。十七年，蠲百姓见输免行钱三分之一。十九年，南郊赦，尽蠲百姓免行钱欠。是后凡赦皆然。二十五年，罢见输免行钱，禁下行买物，以害及小商、敷于乡村故也。

　　淳熙元年，罢市令司。诏临安府及属县交易侩保钱减十之五。七年，诸路州县交易侩保钱，亦以十分为率，与减五分。

　　嘉定二年，以臣僚言，辇毂之下，买物于铺户，无从得钱。凡临安府未支物价，令即日尽数给还，是后买物须给见钱，违许陈诉于台。

　　嘉熙三年，臣僚言：「今官司以官价买物，行铺以时直计之，什不得二三。重以迁延岁月而不偿，胥卒并缘之无艺，积日既久，类成白著，至有迁居以避其扰、改业以逃其害者。甚而蔬菜鱼肉，日用所需琐琐之物，贩夫贩妇所资锥刀以营斗升者，亦皆以官价强取之。终日营营，而钱本俱成乾没。商旅不行，衣食路绝。望特降睿旨，凡诸路州县官司买物，并以时直；不许辄用官价，违者以赃定罪。」从之。

　　均输之法，所以通天下之货，制为轻重敛散之术，使输者既便，而有无得以懋迁焉。

　　熙宁二年，制置三司条例司言：「天下财用无余，典领之官拘于弊法，内外不相知，盈虚不相补。诸路上供，岁有常数。丰年便道，可以多致而不能赢；年俭物贵，难于供亿而不敢不足。远方有倍蓰之输，中都有半价之鬻，徒使富商大贾乘公私之急，以擅轻重敛散之权。今发运使实总六路赋入，其职以制置茶、盐、矾、酒税为事，军储国用，多所仰给。宜假以钱货，资其用度，周知六路财赋之有无而移用之。凡籴买税敛上供之物，皆得徙贵就贱，用近易远。令预知中都帑藏年支见在之定数，所当供办者，得以从便变易蓄买，以待上令。稍收轻重敛散之权归之公上，而制其有无，以便转输，省劳费，去重敛，宽农民。庶几国用可足，民财不匮。」诏本司具条例以闻，而以发运使薛向领均输平准事，赐内藏钱五百万缗、上供米三百万石。时议虑其为扰，多以为非。向既董其事，乃请设置官属，神宗使自择之。向于是辟刘忱、卫琪、孙珪、张穆之、陈倩为属，又请有司具六路岁当上供数、中都岁用及见储度可支岁月，凡当计置岁何，皆预降有司。从之。

　　八月，侍御史刘琦、侍御史里行钱顗等言：「向小人，假以货泉，任其变易，纵有所入，不免夺商贾之利。」琦、顗皆坐贬。条例司检详文字苏辙言：「昔汉武外事四夷，内兴宫室，财用匮竭，力不能支，用贾人桑弘羊之说，买贱卖贵，谓之均输。虽曰民不加赋而国用饶足，然法术不正，吏缘为奸，掊克日深，民受其病。孝昭既立，学者争排其说，霍光顺民所欲，从而予之，天下归心，遂以无事。今此论复兴，众口纷然，皆谓其患必甚于汉。何者？方今聚敛之臣，材智方略，未见有桑弘羊比；而朝廷破坏规矩，解纵绳墨，使得驰骋自有，唯利是嗜，其害必有不可胜言者矣。」辙亦坐去官。

　　于是知谏院范纯仁言：「向憸巧刻薄，不可为发运使。人主当务农桑、节用，不当言利。」自后，罢纯仁谏职，而谏官李常复论均输不便，权开封府推官苏轼亦言：「均输徙贵就贱，用近易远。然广置官属，多出缗钱，豪商大贾皆疑而不敢动，以为虽不明言贩卖，既已许之变易，变易既行，而不与商贾争利，未之闻也。夫商贾之事，曲折难行，其买也先期而予钱，其卖也后期而取直，多方相济，委曲相通，倍称之息，由此而得。今先设官置吏，簿书廪禄，为费已厚，非良不售，非贿不行。是官买之价比民必贵，及其卖也，弊复如前，商贾之利，何缘而得？朝廷不知虑此，乃捐五百万缗以予之。此钱一出，恐不可复。纵使其间薄有所获，而征商之额所损必多矣。」

　　帝方惑于安石之说，言皆不行。乃以向为天章阁待制，遣太常少卿罗拯为使，手诏赐向曰：「政事之先，理财为急。朕托卿以东南赋入，皆得消息盈虚、翕张敛散之。而卿忠诚内固，能倡举职业，导扬朕意，底于成绩，朕甚嘉之。览奏虑流言致惑，朕心匪石，岂易转也？卿其济之以强，终之以不倦，以称朕意。」然均输后迄不能成。

　　互市舶法自汉初与南越通关市，而互市之制行焉。后汉通交易于乌桓、北单于、鲜卑，北魏立互市于南陲，隋、唐通贸易于西北。开元定令，载其条目，后唐亦然。而高丽、回鹘、黑水诸国，又各以风土所产与中国交易。

　　宋初，循周制，与江南通市。乾德二年，禁商旅毋得渡江，于建安、汉阳、蕲口置三榷署，通其交易；内外群臣辄遣人往江、浙贩易者，没入其货。缘江百姓及煎盐亭户，恣其樵渔，所造屦席之类，榷署给券，听渡江贩易。开宝三年，徙建安榷署于扬州。江南平，榷署虽存，止掌茶货。四年，置市舶司于广州，后又于杭、明州置司。凡大食、古逻、阇婆、占城、勃泥、麻逸、三佛斋诸蕃并通货易，以金银、缗钱、铅锡、杂色帛、瓷器，市香药、犀象、珊瑚、琥珀、珠琲、镔铁、ＰＺ皮、玳瑁、玛瑙、车渠、水精、蕃布、乌樠、苏木等物。

　　太宗时，置榷署于京师，诏诸蕃香药宝货至广州、交阯、两浙、泉州，非出官库者，无得私相贸易。其后乃诏：「自今惟珠贝、玳瑁、犀象、镔铁、ＰＺ皮、珊瑚、玛瑙、乳香禁榷外，他药官市之余，听市于民。」

　　雍熙中，遣内侍八人赍敕书金帛，分四路招致海南诸蕃。商人出海外蕃国贩易者，令并诣两浙司市舶司请给官券，违者没入其宝货。淳熙二年，诏广州市舶，除榷货外，他货之良者止市其半。大抵海船至，十先征其一，价直酌蕃货轻重而差给之，岁约获五十余万斤、条、株、颗。太平兴国初，私与蕃国人贸易者，计直满百钱以上论罪，十五贯以上黥面流海岛，过此送阙下。淳化五年申其禁，至四贯以上徒一年，稍加至二十贯以上，黥面配本州为役兵。

　　天圣以来，象犀、珠玉、香药、宝货充牣府库，尝斥其余以易金帛、刍粟，县官用度实有助焉。而官市货数，视淳化则微有所损。皇祐中，总岁入象犀、珠玉、香药之类，其数五十三万有余。至治平中，又增十万。

　　熙宁五年，诏发运使薛向曰：「东南之利，舶商居其一。比言者请置司泉州，其创法讲求之。」七年，令舶船遇风至诸州界，亟报所隶，送近地舶司榷赋分买；泉、福濒海舟船未经赋买者，仍赴司勘验。时广州市舶亏岁课二十万缗，或以为市易司扰之，故海商不至，令提举司究诘以闻。既而市易务吕邈入舶司阑取蕃商物，诏提举司劾之。九年，集贤殿修撰程师孟请罢杭、明州市舶，诸舶皆隶广州一司。令师孟与三司详议之。是年，杭、明、广三司市舶，收钱、粮、银、香、药等五十四万一百七十三缗、匹、斤、两、段、条、个、颗、脐、只、粒，支二十三万八千五十六缗、匹、斤、两、段、条、个、颗、脐、只、粒。

　　元丰二年，贾人入高丽，赀及五千缗者，明州籍其名，岁责保给引发船，无引者如盗贩法。先是，禁人私贩，然不能绝；至是，复通中国，故明立是法。

　　三年，中书言，广州市舶已修定条约，宜选官推行。诏广东以转运使孙迥，广西以陈倩，两浙以副使周直孺，福建以判官王子京，罢广东帅臣兼领。五年，广西漕臣吴潜言：「雷、化州与琼岛对境，而发船请引于广州舶司，约五千里。乞令广西濒海郡县，土著商人载米谷、牛酒、黄鱼及非舶司赋取之物，免至广州请引。」诏孙迥详度行之。

　　知密州范锷言：「板桥濒海，东则二广、福建、淮、浙，西则京东、河北、河东三路，商贾所聚，海舶之利颛于富家大姓。宜即本州置市舶司，板桥镇置抽解务。」六年，诏都转运使吴居厚条析以闻。

　　元祐三年，锷等复言：「广南、福建、淮、浙贾人，航海贩物至京东、河北、河东等路，运载钱帛丝绵贸易，而象犀、乳香珍异之物，虽尝禁榷，未免欺隐。若板桥市舶法行，则海外诸物积于府库者，必倍于杭、明二州。使商舶通行，无冒禁罹刑之患，而上供之物，免道路风水之虞。」乃置密州板桥市舶司。而前一年，亦增置市舶司于泉州。

　　贾人由海道往外蕃，令以物货名数并所诣之地，报所在州召保，毋得参带兵器或可造兵器及违禁之物，官给以券。擅乘船由海入界河及往高丽、新罗、登莱州境者，罪以徒，往北界者加等。

　　崇宁元年，复置杭、明市舶司，官吏如旧额。三年，令蕃商欲往他郡者，从舶司给券，毋杂禁物、奸人。初，广南舶司言，海外蕃商至广州贸易，听其往还居止，而大食诸国商亦丐通入他州及京东贩易，故有是诏。凡海舶欲至福建、两浙贩易者，广南舶司给防船兵仗，如诣诸国法。广南舶司鬻所市物货，取息毋过二分。政和三年，诏如至道之法，凡知州、通判、官吏并舶司、使臣等，毋得市蕃商香药、禁物。

　　宣和元年，秀州开修青龙江浦，舶船辐辏，请复置监官。先是，政和中，置务设官于华亭县，后江浦湮塞，蕃舶鲜至，止令县官兼掌。至是，复设官专领焉。四年，蕃国进奉物，如元丰法，令舶司即其地鬻之，毋发至京师，违者论罪。

　　契丹在太祖时，虽听缘边市易，而未有官署。太平兴国二年，始令镇、易、雄、霸、沧州各置榷务，辇香药、犀象及茶与交易。后有范阳之师，罢不与通。雍熙三年，禁河北商民与之贸易。时累年兴师，千里馈粮，居民疲乏，太宗亦颇有厌兵之意。端拱元年，诏曰：「朕受命上穹，居尊中土，惟思禁暴，岂欲穷兵？至于幽蓟之民，皆吾赤子，宜许边疆互相市易。自今缘边戍兵，不得辄恣侵略。」未几复禁，违者抵死，北界商旅辄入内地贩易，所在捕斩之。淳化二年，令雄、霸州、静戎军、代州雁门砦置榷署如旧制，所鬻物增苏木，寻复罢。

　　咸平五年，契丹求复置署，朝议以其翻覆，不许。知雄州何承矩继请，乃听置于雄州；六年，罢。景德初，复通好，请商贾即新城贸易。诏北商赍物货至境上则许之。二年，令雄、霸州、安肃军置三榷场，北商趋他路者，勿与为市。遣都官员外郎孔揆等乘传诣三榷场，与转运使刘综并所在长吏平互市物价，稍优其直予之。又于广信军置场，皆廷臣专掌，通判兼领焉。三年，诏民以书籍赴沿边榷场博易者，非《九经》书疏悉禁之。凡官鬻物如旧，而增缯帛、漆器、粳糯，所入者有银钱、布、羊马、橐驼，岁获四十余万。

　　天圣中，知雄州张昭远请岁会入中金钱，仁宗曰：「先朝置互市以通有无，非以计利。」不许。终仁宗、英宗之世，契丹固守盟好，互市不绝。

　　熙宁八年，市易司请假奉宸库象、犀、珠直总二十万缗，于榷场贸易，明年终偿之。诏许。九年，立与化外人私贸易罪赏法。河北四榷场，自治平四年，其货物专掌于三司之催辖司，而度支赏给案判官置簿督计之。至是，以私贩者众，故有是命。未几，又禁私市硫黄、焰硝及以卢甘石入他界者，河东亦如之。元丰元年，复申卖书北界告捕之法。

　　西夏自景德四年，于保安军置榷场，以缯帛、罗绮易驼马、牛羊、玉、毡毯、甘草，以香药、瓷漆器、姜桂等物易蜜蜡、麝脐、毛褐、羱羚角、冈砂、柴胡、苁蓉、红花、翎毛，非官市者听与民交易，入贡至京者纵其为市。

　　天圣中，陕西榷场二、并代路亦请置场和市，许之。及元昊反，即诏陕西、河东绝其互市，废保安军榷场；后又禁陕西并边主兵官与属羌交易。久之，元昊请臣，数遣使求复互市。庆历六年，复为置场于保安、镇戎二军。继言驱马羊至，无放牧之地，为徙保安军榷场于顺宁砦。既而蕃商卒无至者。嘉祐初，西人侵耕屈野河地，知并州庞籍谓：「非绝其互市，则内侵不已。且闻出兀臧讹庞之谋，若互市不通，其国必归罪讹庞，年岁间，然后可与计议。」从之。初，第禁陕西四路私与西人贸易，未几，乃悉绝之。

　　治平四年，河东经略司言，西界乞通和市。自夏人攻庆州大顺城，诏罢岁赐，严禁边民无得私相贸易。至是，上章谢罪，乃复许之。后二年，令泾原熟户及河东、陕西边民勿与通市。又二年，因回使议立和市，而私贩不能止，遂申诏诸路禁绝。既而河东转运司请罢吴堡，于宁星和市如旧。而麟州复奏夏人之请，乃令鬻铜、锡以市马，而纤缟与急须之物皆禁。西北岁入马，事具《兵志》。

　　楚、蜀、南粤之地，与蛮獠溪峒相接者，以及西州沿边羌戎，皆听与民通市。熙宁三年，王韶置市易司于秦凤路古渭砦，六年，增置市易于兰州。自后，于熙、河、兰、湟、庆、渭、延等州，又各置折博务。湖北路及沅、锦、黔江口，蜀之黎、雅州皆置博易场。重和元年，燕瑛言交人服顺久，毋令阻其贸易。初，广西帅曾布请即钦、廉州各创驿，令交人就驿博买。至是，即用瑛兼广西转运副使，同王蕃计画焉。

　　建炎四年三月，宣抚使张浚奏，大食国遣人进珠玉宝贝。上曰：「大观、宣和间，川茶不以博马，惟市珠玉，故武备不修，遂致危弱如此。今复捐数十万缗易无用之物，曷若惜财以养战士乎？」谕张浚勿受，量赐予以答之。六月，罢宜州岁市朱砂二万两。

　　绍兴三年，邕州守臣言大理请入贡。上谕大臣，止令卖马，不许其进贡。四年，诏川、陕即永兴军、威茂州置博易场；移广西买马司于邕管，岁捐金帛，倍酬其直。然言语不通，一听译者高下其手，吏得因缘为奸。六年，大理国献象及马五百匹，诏偿其马直，却象勿受，而赐书劳遣之。十二年，盱眙军置榷场官监，与北商博易，淮西、京西、陕西榷场亦如之。十九年，罢国信所博易。二十六年，罢廉州贡珠，散蜑丁。盖珠池之在廉州凡十余，按交阯者水深百尺，而大珠生焉。蜑往采之，多为交人所取，又为大鱼所害。至是，罢之。二十九年，存盱眙军榷场，余并罢。

　　乾道元年，襄阳邓城镇、寿春花靥镇、光州光山县中渡市皆置榷场，以守臣措置，通判提辖。五年，省提辖官。淳熙二年，臣僚言：溪峒缘边州县置博易场，官主之。七年，塞外诸戎贩珠玉入黎州，官常邀市之。臣僚言其黩货启衅，非便，止合听商贾、百姓收买。诏从之。

　　建炎元年，诏：「市舶多以无用之物费国用，自今有博买笃耨香环、玛瑙、猫儿眼睛之类，皆置于法；惟宣赐臣僚象笏、犀带，选可者输送。」胡人谓三百斤为一婆兰，凡舶舟最大者曰独樯，载一千婆兰。次者曰牛头，比独樯得三之一。又次曰木舶，曰料河，递得三之一。

　　隆兴二年，臣僚言：「熙宁初，立市舶以通物货。旧法抽解有定数，而取之不苛，输税宽其期，而使之待价，怀远之意实寓焉。迩来抽解既多，又迫使之输，致货滞而价减。择其良者，如犀角、象齿十分抽二，又博买四分；珠十分抽一，又博买六分。舶户惧抽买数多，止买粗色杂货。若象齿、珠犀比他货至重，乞十分抽一，更不博买。」

　　乾道二年，罢两浙路提举，以守倅及知县、监官共事，转运司提督之。三年，诏广南、两浙市舶司所发舟还，因风水不便、船破樯坏者，即不得抽解。七年，诏见任官以钱附纲首商旅过蕃买物者有罚，舶至除抽解和买，违法抑买者，许蕃商越诉，计赃罪之。

　　旧法，细色纲龙脑、珠之类，每一纲五千两，其余犀象、紫矿、乳檀香之类，为粗色，每纲一万斤。凡起一纲，遣衙前一名部送，支脚乘赡家钱一百余缗。大观以后，张大其数，象犀、紫矿皆作细色起发，以旧日一纲分为三十二纲，多费脚乘赡家钱三千余贯。至于乾道七年，诏广南起发粗色香药物货，每纲二万斤，加耗六百斤，依旧支破水脚钱一千六百六十二贯有奇。淳熙二年，户部言：「福建、广南市舶司粗细物货，并以五万斤为一全纲。」

　　南渡，三路舶司岁入固不少，然金银铜铁，海舶飞运，所失良多，而铜钱之泄尤甚。法禁虽严，奸巧愈密，商人贪利而贸迁，黠吏受赇而纵释，其弊卒不可禁。 
　
　



　
                   
志第一百四十兵一（禁军上）
　
　　宋之兵制，大概有三：天子之卫兵，以守京师，备征戍，曰禁军；诸州之镇兵，以分给役使，曰厢军；选于户籍或应募，使之团结训练，以为在所防守，则曰乡兵。又有蕃兵，其法始于国初，具籍塞下，团结以为藩篱之兵；其后分队伍，给旗帜，缮营堡，备器械，一律以乡兵之制。今因旧史纂修《兵志》，特置于熙宁保甲之前，而附之乡兵焉。

　　其军政，则有召募、拣选、廪给、训练、屯戍、迁补、器甲、马政八者之目，条分而著之，以见历朝因革损益之不同，而世道之盛衰亦具是矣。

　　嗟乎！三代远矣。秦、汉而下得寓兵于农之遗意者，惟唐府卫为近之。府卫变而召募，因循姑息，至于藩镇盛而唐以亡。更历五代，乱亡相踵，未有不由于兵者。太祖起戎行，有天下，收四方劲兵，列营京畿，以备宿卫，分番屯戍，以捍边圉。于时将帅之臣入奉朝请，犷暴之民收隶尺籍，虽有桀骜恣肆，而无所施于其间。凡其制，为什长之法，阶级之辨，使之内外相维，上下相制，截然而不可犯者，是虽以矫累朝藩镇之弊，而其所惩者深矣。

　　咸平以后，承平既久，武备渐宽。仁宗之世，西兵招刺太多，将骄士惰，徒耗国用，忧世之士屡以为言，竟莫之改。神宗奋然更制，于是联比其民以为保甲，部分诸路以隶将兵，虽不能尽拯其弊，而亦足以作一时之气。时其所任者，王安石也。元祐、绍圣遵守成宪。迨崇宁、大观间，增额日广而乏精锐，故无益于靖康之变。时其所任者，童贯也。建炎南渡，收溃卒，招群盗，以开元帅府。其初兵不满万，用张、韩、刘、岳为将，而军声以振。及秦桧主和议，士气遂沮。孝宗有志兴复而未能。光、宁以后，募兵虽众，土宇日蹙，况上无驭将之术，而将有中制之嫌。然沿边诸垒，尚能戮力效忠，相与维持至百五十年而后亡。虽其祖宗深仁厚泽有以固结人心，而制兵之有道，综理之周密，于此亦可见矣。

　　禁兵者，天子之卫兵也，殿前、侍卫二司总之。其最亲近扈从者，号诸班直，其次总于御前忠佐军头司、皇城司、骐骥院。余皆以守京师、备征伐。其在外者，非屯驻、屯泊，则就粮军也。太祖鉴前代之失，萃精锐于京师，虽曰增损旧制，而规模宏远矣。

　　建隆元年，诏殿前、侍卫二司各阅所掌兵，拣其骁勇升为上军，老弱怯懦置剩员以处之。诏诸州长吏选所部兵送都下，以补禁旅之阙。又选强壮卒定为兵样，分送诸道。其后代以木梃，为高下之等，散给诸州军。委长吏、都监等召募教习，俟其精练，即送阙下。二年，改左右雄捷、左右骁武军并为骁捷，左右备征为云骑，左右平远为广捷，左右怀德为怀顺。四年，赐河东乐平县归降卒元威以下二百六十六人衣服、钱绢有差，立为效顺指挥。

　　乾德二年，诏辽州降军宜以效顺、怀恩为名。三年四月，诏改西川感化、耀武等军并为虎捷。九月，上御讲武殿阅诸道兵，得万余人，以骑兵为骁雄，步军为雄武，并隶侍卫司，且命王继勋主之，给缗钱俾娶妻。继勋纵之白日掠人妻女，街使不能禁。帝闻大怒，捕斩者百人，小黄门阎承翰见而不奏，亦杖数十。

　　开宝七年，泰宁军节度使李从善部下及江南水军凡千三十九人，并黥面隶籍，以归化、归圣为额。

　　太平兴国二年，诏改簇御马直曰簇御龙直，铁骑曰日骑，龙捷曰龙卫，控鹤曰天武，虎捷曰神卫，骨钅朵子直曰御龙骨朵子直，宽衣控鹤曰宽衣天武，雄威曰雄勇，龙骑曰雄猛。八年，改濮州平海指挥为崇武。

　　雍熙四年，改殿前司日骑钅屈直指挥为捧日钅屈直，日骑改为捧日，骁猛改为拱辰，雄勇改为神勇，上铁林改为殿前司虎翼，腰弩改为神射，侍卫步军司铁林改为侍卫司虎翼。

　　至道元年，帝阅禁兵有挽强弩至一石五斗，连二十发而有余力者，顾谓左右曰：「今宇内阜安，材武间出，弧矢之妙，亦近代罕有也。」又令骑步兵各数百，东西列阵，挽强彀弩，视其进退发矢如一，容止中节，因曰：「此殿庭间数百人尔，犹兵威可观，况堂堂之阵数万成列者乎！」

　　咸平三年，诏定州等处本城厅子、无敌、忠锐、定塞指挥，已并升充禁军马军云翼指挥，依逐州军就粮，令侍卫马军司管辖。定州拣中厅子第一充云翼第一，第二充云翼第二；相州厅子第一充云翼第三，第二充云翼第四；保州无敌第一充云翼第五，第二充云翼第六，忠锐充云翼第七；威勇军无敌第一充云翼第八，第二充云翼第九，忠锐充云翼第十；静戎军无敌充云翼第十一；宁边军无敌充云翼第十二；北平塞无敌充云翼第十三；深州无敌充云翼第十四。北面诸处应管本城、定塞指挥已下镇定州、高阳关路都总管，并充禁军马军云翼指挥，才候升立讫，分析逐指挥员兵士人数、就粮州府、本指挥见在去处以闻。

　　四年，诏陕西沿边州军兵士先选中者，并升为禁军，名保捷。五年正月，置广捷兵士五指挥。五月，命使臣分往邠、宁、环、庆、泾、原、仪、渭、陇、鄜、延等州，于保安、保毅军内，与逐处官吏选取有力者共二万人，各于本州置营，升为禁军，号曰振武指挥。既而帝曰：「边防阙兵，朝廷须为制置，盖不得已也。候边鄙乂宁，即可销弭。」六月，以河东州兵为神锐二十四指挥、神虎十指挥，又升石州厅子军为禁军，又以威虎十指挥隶虎翼。

　　景德四年，诏河东广锐、神锐、神虎军以见存为定额，缺则补之。

　　大中祥符元年，诏侍卫步军司阅保宁军士，分为四等，其第一等徙营亳州永城县，余听归农；无家可还者，隶诸州为剩员。四年，宣示永安县永安指挥兵八千余人以奉诸陵，其军额犹隶西京本城厢军，可赐名奉先指挥，升为禁军，在清塞之下。八年，置禁军左右清卫二指挥，在雄武弩手之上，散卒月给铁钱五百，以奉宫观。

　　仁宗即位，海内承平，而留神武备，始幸安肃教场观飞山雄武发炮，命捧日、天武、神卫、虎翼四军为战阵法，拔其击刺骑射之精者，稍迁补之。由天圣至宝元间，增募诸军：陕西蕃落、广锐，河北云翼，京畿广捷、虎翼、效忠，陕西、河东清边弩手，京西、江、淮、荆湖归远，总百余营。

　　康定初，赵元昊反，西边用兵，诏募神捷兵，易名万胜，为营二十。所募多市井选忄耎，不足以备战守。是时禁兵多戍陕西，并边土兵虽不及等，然骁勇善战。京师所遣戍者，虽称魁头，大率不能辛苦，而摧锋陷阵非其所长。又北兵戍及川峡、荆湘、岭峤间，多不便习水土，故议者欲益募土兵为就粮。于是增置陕西蕃落、保捷、定功，河北云翼、有马劲勇，陕西、河北振武，河北、京东武卫，陕西、京西壮勇，延州青涧，登州澄海弩手，京畿近郡亦增募龙骑、广勇、广捷、虎翼、步斗、步武，复升河北招收、无敌、厅子马，陕西制胜，并州克戎、骑射，麟州飞骑，府州威远，秦州建威，庆州有马安塞，保州威边，安肃军忠锐，岚、府州建安，登州平海，皆为禁兵，增内外马步凡数百营。又京东西、河北、河东、江、淮、荆湖、两浙、福建路各募宣毅，大州二营，小州一营，凡二百八十八。岢岚军别置床子弩炮手。时吏以所募多寡为赏罚格，诸军子弟悉听隶籍，禁军阙额多选本城补填，故庆历中外禁、厢军总一百二十五万，视国初为最多。西师既罢，上患兵冗，帑庾不能给，乃诏省兵数万人。

　　皇祐二年，川峡增置宁远。五年，江、淮、荆湖置教阅忠节，州一营，大州五百人，小州三百人。于是宣毅浸废不复补，而荆湖、广南益募雄略。至和二年，广、桂、邕州置有马雄略。明年，并万胜为十营。其后，议者谓东南虽无事，不宜驰备。嘉祐四年，乃诏荆南、江宁府、扬、庐、洪、潭、福、越州募就粮军，号威果，各营于本州。又益遣禁军驻泊，长吏兼本路兵马钤辖，选武臣为都监，专主训练。于是东南稍有备矣。

　　七年，宰相韩琦言：

　　祖宗以兵定天下，凡有征戍则募置，事已则并，故兵日精而用不广。今二边虽号通好，而西北屯边之兵，常若待敌之至，故竭天下之力而不能给。不于此时先虑而豫备之，一旦边陲用兵，水旱相继，卒起而图之，不可及矣。

　　又三路就粮之兵虽勇劲服习，然边储贵踊，常苦难赡。若其数过多，复有尾大不掉之患。京师之兵虽杂且少精，然漕于东南，广而易供设，其数多，得强干弱枝之势。祖宗时，就粮之兵不甚多，边陲有事，则以京师兵益之，其虑深而其费鲜。愿诏枢密院同三司量河北、陕西、河东及三司榷货务岁入金帛之数，约可赡京师及三路兵马几何，然后以可赡之数立为定额。额外罢募，阙即增补。额外数已尽而营畸零，则省并之。既见定额，则可以定其路马步军一营，以若干为额。仍请核见开宝、至道、天禧、庆历中外兵马之数。盖开宝、至道之兵，太祖、太宗以之定天下、服四方也。天禧之兵，真宗所以守成备豫也。庆历之兵，西师后增置之数也。以祖宗之兵，视今数之多少，则精冗易判，裁制无疑矣。

　　于是诏中书、枢密院同议。枢密院奏：开宝之籍总三十七万八千，而禁军马步十九万三千；至道之籍总六十六万六千，而禁军马步三十五万八千；天禧之籍总九十一万二千，而禁军马步四十三万二千；庆历之籍总一百二十五万九千，而禁军马步八十二万六千。视前所募后浸多，自是稍加裁制，以为定额。

　　英宗即位，诏诸道选军士能引弓二石、弩四石五斗送京师阅试，第升军额。明年，并万胜为神卫。三年，京师置雄武第三军。时宣毅仅有存者，然数诏诸路选厢军壮勇者补禁卫，而退其老弱焉。盖治平之兵一百十六万二千，而禁军马步六十六万三千云。

　　熙宁元年十二月，诏：「京东武卫四十二指挥并分隶河北都总管司六指挥，隶大名府路三十六指挥，均隶定州、高阳关两路更戍；其休番者，选差兵官三人依河北教阅新法训练，仍差使臣押教。」又诏京东路募河北流民，招置教阅厢军二十指挥，以忠果为额。青、郓、淄、齐州各三指挥，济、兖、曹、濮州各两指挥。

　　三年十二月，枢密使文彦博等上在京、开封府界及京东等路禁军数，帝亦参以治平中兵数而讨论焉。遂诏：殿前虎翼除水军一指挥外，存六十指挥，各以五百人为率，总三万四百人；在京增广勇五指挥，共二千人；开封府界定六万二千人，京东五万一千二百人，两浙四千人，江东五千二百人，江西六千八百人，湖南八千三百人，湖北万二千人，福建四千五百人，广南东、西千二百人，川峡三路四千四百人为额。在京其余指挥并河东、陕西、京西、淮南路既皆拨并，唯河北人数尚多，乃诏禁军以七万为额。初，河北兵籍比诸路为多，其缘边者且仰给三司，至是而拨并畸零，立为定额焉。是时，京东增置武卫军，分隶河北四路，后又以三千人戍扬、杭州、江宁府，其后又团结军士置将分领，则谓之将兵云。

　　七年正月，诏颁诸班直禁军名额：

　　殿前司诸班：殿前指挥使、内殿直、散员、散指挥、散都头、散祗候、金枪、东西、招箭、散直、钧容直。诸直：御龙、御龙骨朵、御龙弓箭、御龙弩直。诸军：捧日钅屈直、捧日左射、捧日、宽衣天武、钅屈直天武、左射天武、归明渤海、拱圣、神勇、吐浑、骁骑、骁胜、宣武、虎翼水军、宁朔、龙猛、捧日第五军、捧日第七军、天武第五军、天武第七军、契丹直第一、契丹直第二、神骑、广勇、步斗、龙骑、骁猛、雄勇、太原府就粮吐浑、潞州就粮吐浑、左射清朔、擒戎、广捷、广德、、骁雄、雄威。

　　侍卫马军司龙卫钅屈直、龙卫左射、龙卫、恩冀州员僚直、忠猛、定州散员、骁捷、云骑、武骑、龙卫第十军、拣中龙卫、新立骁捷、飞捷、骁武、广锐、云翼、禁军有马劲勇、厅子马、无敌、克胜、飞骑、威远、克戎、万捷、云捷、横塞、庆州有马安塞、蕃落、有马雄略、员僚剩员直。

　　侍卫步军司神卫、虎翼水军、神卫第十军、步武、武卫、床子弩雄武、飞山雄武、神卫、振武、来化、雄武弩手、上威猛、招收、雄胜、澄海水军弩手、神虎、保捷、捉生、清边弩手、制胜、定功、青涧、平海、雄武、效忠、宣毅、建安、威果、川效忠、拣中雄勇、怀顺、怀恩、勇捷、威武、静戎弩手、忠远、宁远、忠节、教阅忠节、川忠节、神威、归远、雄略、下威猛、强猛、壮勇、桥道、清塞、武严、宣效、神卫剩员、奉先园、拣中六军、左龙武、右龙武、左羽林、右羽林、左神武、右神武。

　　御营喝探、新团立拣中剩员。

　　诸班直资次相压殿前指挥使、御龙直、御龙骨朵子直、内殿直、散员、散指挥使、散都头、散祗候、金枪、东西班、御龙弓箭直、御龙弩直、招箭班、散直、钧容直。

　　诸军资次相压捧日钅屈直、捧日左射、捧日、宽衣天武、天武钅屈直、天武左射、天武、龙卫钅屈直、龙卫左射、龙卫、神卫、归明渤海、拱圣、神勇、恩冀州员僚直、忠猛、定州散员、吐浑、骁骑、骁捷、云骑、骁胜、宣武、武骑、殿前司虎翼、殿前司虎翼水军、宁朔、龙猛、步军司虎翼、步军司虎翼水军、捧日第五军、捧日第七军、天武第五军、天武第七军、龙卫第十军、拣中龙卫、神卫第十军、契丹直第一、契丹直第二、神骑、广勇、步斗、龙骑、骁猛、雄勇、太原府就粮吐浑、潞州就粮吐浑、清朔、擒戎、新立骁捷、飞捷、骁武、广锐、云翼、禁军有马劲勇、步武、武卫、床子弩雄武、飞山雄武、神锐、振武、来化、雄武弩手、上威猛、厅子马、无敌、招收、雄胜、广捷、广德、克胜、飞骑、威远、澄海水军弩手、克戎、骁雄、雄威、万捷、云捷、横塞、神虎、保捷、庆州有马安塞、蕃落、捉生、清边弩手、制胜、定功、有马雄略、青涧、平海、雄武、效忠、宣毅、建安、威果、川效忠、拣中雄勇、怀顺、怀恩、勇捷、威武、下威武、静戎弩手、忠勇、宁远、忠节、教阅忠顺、川忠节、神威、归远、雄略、下威猛、强猛、壮勇、员僚剩员直、桥道、川桥道、步军司清塞、武严、宣效、神卫剩员、奉先园、拣中六军、御营喝探、新团立拣中剩员。

　　诸禁军名额系捧日、天武、龙卫、神卫为上军，五百文已上料钱见钱为中军，不满五百文料钱见钱并捧日天武第五第七军、龙卫神卫第十军、骁猛、雄勇、骁雄、雄威为下军。元丰五年十月，诏诸路教阅厢军，于下禁军内增入指挥名额，排连并同禁军。盖熙宁之籍，天下禁军凡五十六万八千六百八十八人；元丰之籍，六十一万二千二百四十三人。

　　哲宗即位，四方用兵，增戍益广。元祐元年三月，寄招河北路保甲，充填在京禁军阙额。龙、神卫以年二十以下，中军以下以年二十五以下者，虽短小一指并招刺焉。二年，诏西关堡防拓禁军和雇入役。复置河北、河东、陕西、府界马步军。七年，河东、陕西路诸帅府敢勇以一百人为额，专隶经略司。

　　绍圣四年，陕西路增置蕃落马军。是年，兰州金城置步军保捷、马军蕃落。

　　元符元年，利州路兴元府、阆州各增置就粮武宁；又湖北、江东各增置有马雄略。泾原路新筑南牟会，赐名西安州，戍守共以七千人为额，仍招置马军蕃落、步军保捷。天都、临羌砦戍守各以三千人为额，仍各置马军蕃落、步军保捷。永兴军等路创置蕃落；河北大名府等二十二州共创置马军广威、步军保捷，以河北大水，招刺流民故也。

　　二年正月，环庆增置敢勇二百人。四月，环庆路都总管司言：「本路新展定边城，比之横山、兴平等处城砦尤深，乞增置住营马军蕃落、步军保捷。」六月，环庆路都总管司言：「展筑庆州白豹城，合增置住营马步军。」又鄜延路都总管司言：「本路新筑米脂等八堡砦，合增置土兵、马步军。」皆从之。三年，枢密院奏：「河北增置马军广威、步军保捷二万余人，欲令拣选升换在京阙额军分。」从之。自绍圣以来，陕西、河东连用兵六年，进筑未已，覆军杀将，供给不可胜纪。

　　徽宗崇宁元年九月，荆湖北路增置禁军，以靖安名。十月，川陕置安远军。三年三月，陇右都护奏：乞于鄯州置水军，守河浮桥。又枢密院乞增置府界、京东西等路步军，荆湖南路雄略，皆从之。十月，京东西、河东北、开封府界创置马步军五万人，马军以崇捷、崇锐名，步军以崇武、崇威名，合用缗钱二百八十万有奇，以常平、封桩等钱支，用蔡京之请也。京又言：今拓地广，戍兵少，当议添置兵额，以为边备。」从之。

　　四年十一月，广西路置刀牌手三千人，于切要州军更戌，以宁海名。十二月，诏：「四辅屏翰京师，兵力不可偏重，可各以二万人为额。」五年，环庆路进筑徐丁台城，赐名安边，置马军蕃落、步军保捷。

　　大观元年五月，延安置钱监兵。闰十月，靖州置宣节。十一月，两浙东、西路各增置禁军。宣和三年，内侍、制置使谭奏，以方腊既平，乞节镇增添禁军两指挥，余州军一指挥；又乞除温、处、衢、婺外，将禁军更招置成十指挥。又乞增置严州威果禁军。并从之。五年二月，尚书省言：「古者，六军为王之爪牙，羽林则禁卫之总名也。今臣僚使令兵卒所居营分曰六军，而复有左、右羽林之名，称谓失当。若将拣中六军并六军指挥并改为广效，内拣中六军作第一指挥，左龙武第二，左羽林第三，左神武第四，右龙武第五，右羽林第六，右神武第七。」从之。

　　靖康元年，诏；「广西宜、融二州实为极边，旧置马军难议减省，且依元降指挥招置。」

　　自元丰而后，民兵日盛，募兵日衰，其募兵阙额，则收其廪给，以为民兵教阅之费。元祐以降，民兵亦衰。崇宁、大观以来，蔡京用事，兵弊日滋，至于受逃亡，收配隶，犹恐不足。政和之后，久废蒐补，军士死亡之余，老疾者徒费廪给，少健者又多冗占，阶级既坏，纪律遂亡。童贯握兵，势倾内外，凡遇阵败，耻于人言，第申逃窜。河北将兵，十无二三，往往多住招阙额，以其封桩为上供之用。陕右诸路兵亦无几，种师道将兵入援，止得万五千人。故靖康之变，虽画一之诏，哀痛激切，而事已无及矣。

　　高宗南渡，始建御营司，未几，复并御营归枢密院。建炎四年，改御前五军为神武军，御营五军为神武副军，并隶枢密院。五年，上以祖宗故事，兵皆隶三衙，乃废神武中军隶殿前司，于是殿司兵柄始一。乾道元年，诏殿前兵马权以七万三千人为额。

　　诸屯驻大军则皆诸将之部曲，高宗开元帅府，诸将兵悉隶焉。建炎后，诸大将兵浸盛，因时制变，屯无常所。如刘光世军或在镇江、池州、太平，韩世忠军或屯江州、江阴，岳飞一军或屯宜兴、蒋山，王彦八字军随张浚入蜀，吴玠兵多屯凤州、大散关、和尚原。是时合内外大军十九万四千余，川、陕不与焉。及杨沂中将中军总宿卫，江东刘光世、淮东韩世忠、湖北岳飞、湖南王燮四军共十九万一千六百，亦未尝有屯。

　　绍兴十一年，范同以诸将握兵难制，献谋秦桧，且以柘皋之捷言于上，召张俊、韩世忠、岳飞入觐，张俊首纳所部兵。分命三大帅副校各统所部，自为一军，更衔曰统制御前军马。罢宣抚司，遇出师取旨，兵皆隶枢密院，屯驻仍旧。而四川大将兵曰兴、成、阶、凤、文、龙、利、阆、金、洋、绵、房、西和州、大安军、兴元、隆庆、潼川府凡十七郡，亦分屯就粮焉。

　　乾道之末，各州有都统司领兵：建康五万，池州一万二千，镇江四万七千，楚州武锋军一万一千，鄂州四万九千，荆南二万，兴元一万七千，金州一万一千。其后分屯列戍，增损靡常。所可考者，统制、统领、正将、副将、准备将之目也。

　　至于水军之制，则有加于前者，南渡以后，江、淮皆为边境故也。建炎初，李纲请于沿江、淮、河帅府置水兵二军，要郡别置水兵一军，次要郡别置中军，招善舟楫者充，立军号曰凌波、楼船军。其战舰则有海鳅、水哨马、双车、得胜、十棹、大飞、旗捷、防沙、平底、水飞马之名。隆兴以后至于宝祐、景定间，江、淮沿流堡隘相望，守御益繁，民劳益甚。迨咸淳末，广东籍蜑丁，闽海拘舶船民船，公私俱弊矣。

　　其禁军将校，则有殿前司都指挥使、副都指挥使、都虞候各一人；诸班有都虞候、指挥使、都知、副都知、押班；御龙诸直有四直都虞候，本直各有都虞候、指挥使、副指挥使、都头、副都头、十将、将虞候；马步军有捧日、天武左右四厢都指挥使，捧日、天武左右各有都指挥使，每军有都指挥使、都虞候，每指挥有指挥使、副指挥使，每都有军使、步军谓之都头。

　　副兵马使、步军谓之副都头。

　　十将、将虞候、承局、押官。

　　所领诸班直、指挥，骑兵、步兵之额叙列如左。以其前后之异同者分为建隆以来之制、熙宁以后之制，而将兵、水兵之制可考者，因附著于后云。

　　建隆以来之制

　　骑军

　　殿前指挥使左右班二。宋初，以旧府亲从带甲之士及诸班军骑中选武艺绝伦者充。

　　内殿直左右班四。周制，简军校暨武臣子弟有材勇者立。又有川班内殿直，乾德三年平蜀得奇兵，简阅材貌魁伟便习骑射者凡百二十人立，开宝四年废。

　　散员左右班四。周制，招置诸州豪杰立，散指挥、散都头、散祗候凡十二班。又于北面骁捷员僚直及诸军内简阅填补。咸平五年，定州路都部署王超言；「缘边有强梁辈常居四界，扰动边境，请厚给金帛募充散员。」从之。

　　散指挥左右班四。

　　散都头左右班二。

　　金枪班左右班二，旧名内直。太平兴国初，改选诸军中善用枪槊者补之。

　　东西班弩手、龙旗直、招箭班共十二，旧号东西班承旨。淳化二年，改为殿前侍，东西各第一第二弩手、龙旗直班六，并带甲，选诸班及不带甲班增补。其东第二茶酒及第三、西第四班不带甲，并以诸军员、使臣及没王事者子弟为之。又择善弓箭者为招箭班。

　　散直左右班四。雍熙四年，以诸道募置藩镇厅头军将及诣登闻院求试武艺者立。咸平元年，选诸节度使从人、骑御马小底增补。

　　钧容直班二。太平兴国三年，选诸军谙晓音乐、骑御马小底立。淳化二年，改之。

　　外殿直班一。诸班卫士中年多者号看班外殿直，后削看班之号。或诣诸道摄军校之职部分州兵，谓之权管。国初又有内员僚直，开宝中废。太平兴国四年，征太原，得上军。天禧四年，并入此班。

　　捧日并左射、钅屈直、弩手、左第五军，总指挥三十五。京师三十三，雍丘、郑各一。旧号小底，周改为铁骑，太平兴国二年改为日骑，雍熙四年改今名。分左、右厢，各四军。雍熙三年，选善枪槊者充钅屈直。淳化三年，选善左射者为左射。咸平五年，选天武、拱圣、骁骑善弩射者为弩手。

　　契丹直三。咸平、许、寿各一。后唐置，旋废。开宝三年，以辽人内附之众复置。太平兴国中，因事复置，旋废。

　　归明渤海指挥二。京师。太平兴国四年，征幽州，以渤海降兵立。

　　拱圣指挥二十一。京师。乾德中，选诸州骑兵送阙下，立为骁雄，后改骁猛。雍熙四年，又改拱辰。未几改今名。

　　吐浑小底旧指挥五，治平中并为二。京师。太平兴国四年，平太原，获吐浑子弟，又选监牧诸军中所有者充。

　　骁骑指挥二十三。京师。太平兴国四年置，后又选掉搨索兵及左右教骏兵增置。雍熙四年，改殿前司步斗弩手为骁骑弩手。淳化四年，选壮勇超绝者为上骁骑，在本军之上。咸平五年，分左、右厢。旧又有殿前小底。至道二年，选骁骑马直及善射者充，后废。

　　骁胜左右指挥各五。京师。咸平三年，选教骏、骁骑诸军备征子弟材勇者立。

　　宁朔指挥十。京师、尉氏各三，雍丘、渭、河阳、河阴各一。咸平三年，选教骏诸军备征及外州兵立。

　　龙猛指挥八。京师。太平兴国中，拣阅龙骑及诸州部送招获群盗，取其材勇者立。淳化四年，又择精悍者为教阅龙猛以备禽盗，在本军之上。景德四年，又选龙骑、骁骑兵增之。

　　飞猛指挥二。咸平二年，选龙猛、骁骑兵子弟之材勇者立。

　　骁猛指挥四。尉氏三、太康一。旧号骁雄，太平兴国中改。雍熙四年，以拱圣年多者为拱辰军，其次等者如故。景德四年，以拱圣年多者隶之。

　　神骑指挥十八。雍丘十三，咸平五。端拱二年，选骁雄新配人及教骏、借事等兵立。淳化二年，废掉搨索军隶之。咸平二年，又择教骏、备征及外州增之。

　　骁雄指挥四。咸平、陈留各二。太平兴国八年，迁骁猛中次等者立。景德中，以骁骑、骁胜、宁朔军年多者隶之。

　　吐浑直指挥三。太原二，潞一。太平兴国八年，太原迁云州及河界吐浑立，屯并、代州。雍熙三年，又得云、朔归明吐浑增立，屯潞州。

　　安庆直四。太原一，潞三。太平兴国四年，迁云、朔及河东归明安庆民分屯并、潞等州，给以土田。雍熙四年立。

　　三部落指挥一。太原。太平兴国四年，亲征幽州，迁云、朔、应等州部落于并州，因立。

　　清朔指挥四。西京二，许、汝各一。太平兴国四年，迁云、朔州民于内地，得自置马以为骑兵，谓之家户马。雍熙四年立。

　　擒戎指挥五。西京、许各二，汝一。太平兴国四年，迁云、朔州民于西京、许汝等州，给以土田，充家户马。端拱二年立。

　　新安内员僚直五。端拱二年，成德军节度使田重进言；「易州静砦兵先屯镇州，贼陷勇陷谷，尽俘其家，请以其军备宿卫。」因而立此直。后废，天圣后无。

　　散祗候左右班二。天圣前无。

　　步斗指挥六。尉氏、太康各一，蔡四。庆历中增置，天圣前无。

　　步军

　　御龙直左右二。旧号簇御马直，太平兴国二年改为簇御龙直，后改今名。

　　御龙骨朵子直左右二。旧号骨钅朵子直，太平兴国二年改为御龙散手直，后改今名。

　　御龙弓箭直五。选天武诸军材貌魁杰者充。

　　御龙弩直五。

　　天武并宽衣、钅屈直、左射，总指挥三十四。京师三十三，咸平一。

　　神勇上下共二十一指挥。乾德中，拣阅诸军壮实而大体者立为雄威。太平兴国二年，改为雄勇。雍熙四年改今名。淳化四年，选武艺超绝者立为上神勇，以备擒盗。

　　宣武上下共二十指挥。京师。太平兴国二年，并效节、忠猛二军立，又选诸军及乡兵增之。至道二年，又选军头司步直善用枪槊掉刀者立殿前步直，后废。

　　虎翼太平兴国中，拣雄武弩手立为上铁林，又于雄武、定远、宁胜床子弩手、飞山雄武等军选劲兵以增其数。雍熙四年，改分左右四军。淳化四年，选本军精锐者为上虎翼，以备禽盗。咸平二年，并广勇军隶之。大中祥符六年，诏在京诸军选江、淮士卒善水者习战于金明池，立为虎翼水军。旧指挥六十二，景德中增六。京师。

　　雄勇旧号雄威，太平兴国二年改今名。雍熙四年，改神勇，复于本军选退入次等者为之。旧指挥五，至和五年增为八。咸平三，郓二，许、郑、滑各一。

　　广德开宝四年，平广南，以其兵隶殿前司，次等隶八作司，阙则选广南诸州兵补之。雍熙三年，选八作司之强壮者为拣中。总指挥十。咸平、尉氏、阳武、河阳、沧、巩、白波各一，西京三。

　　广勇淳化二年，选神射、鞭箭、雄武、效忠等军强壮善射者立为广武，大中祥符二年改今名。旧指挥二十三，庆历中增为四十三，每指挥十为一军。京师五，陈留二十二，咸平、东明、太原、胙城、南京各二，襄邑、阳武、郓各一，滑三。

　　广捷旧名左右平远，建隆二年改。咸平五年，又选广德、神威等军教以标枪旁牌补之。旧指挥五，景祐中增五，明道中增十，庆历增三十六，总五十六。陈留八，咸平六，雍丘四，襄邑、尉氏、许各三，太康、扶沟、南京、亳、河阴、颍、宁陵各二，陈六，滑、曹、邓、蔡、广济、谷熟、永城、襄城、叶各一。

　　雄威雍熙四年，选神勇兵退入第二等立为神威，后改今名。指挥十。考城、襄邑、陈留各一，南京四，陈二。

　　宣威雍熙四年，选神勇、宣武兵退入次等者立。上下指挥二。咸平、襄邑各一。

　　龙骑建隆间以诸道招致及捕获群寇立，号有马步人，见阵即步斗。淳化三年，选本军年多者为带甲剩员。咸平以后，又以本军及龙猛退兵增之。旧指挥八，康定中，取配隶充军者增置为指挥二十，分三军。京师四，尉氏、雍丘、咸平、郑各二，南京、陈、蔡、河阳、颍、单、四波各一。

　　神射两浙州兵，旧号腰弩。雍熙四年改今名。淳化元年，部送阙下，选其强者为广武，次等复为本军。指挥五。陈留三，雍丘二。

　　步斗雍熙三年，选诸州厢军之壮勇者立，后废。此下二军，天圣后无。

　　鞭箭雍熙三年，选两浙兵为鞭箭，次等者为忠节鞭箭。端拱二年并为一。至道元年，发此兵援灵州刍粟，丧车重兵器于浦洛河，诏免死，后废。

　　侍卫司侍卫亲军马步军都指挥使、副都指挥使、都虞候各一人。马军都指挥使、副都指挥使、都虞候各一人，步军亦如之。自马步军都虞候已上，其员全阙，即马、步军都指挥使等各领其务，与殿前号为三司。马步军有龙卫神卫左右四厢都指挥使、都虞候。每指挥有指挥使、副指挥使。余如殿前司之制。所领骑兵步兵之额叙列如左：

　　骑军

　　员僚直显德中，周平三关，召募强人及选高阳关驰捷兵为北面两直。建隆初，选诸州骑兵及蕃镇厅头召募人等为左三直。太平兴国四年，平太原，选其骑兵为右三直。北面两直，营贝、冀隶高阳关都部署。大中祥符中，改为贝州左直、冀州右直，后改四直。京师二，恩、冀各一。

　　龙卫旧号护圣。周广顺中，改龙捷。建隆二年，拣去衰老，以诸州所募精劲者补之。太平兴国二年，改分左、右厢。四年，平太原，选其降兵为拣中龙卫。雍熙二年，又拣善枪槊者为钅屈直。淳化三年，选剩员堪披甲者为带甲剩员。五年，又拣善左射者为左射。指挥四十四。京师三十八，雍丘、尉氏、河阳各一，澶三。

　　忠猛咸平一年置。指挥一。定州。

　　散员咸平五年置。指挥一。定州。

　　骁捷周显德中，平三关，拣诸州士卒壮勇者为河北骁捷。宋初，隶高阳关都部署。建隆二年，废左右骁武，以其兵来隶。乾德中，又选备征及岚州归附之兵为河南骁捷，其后止以骁捷为名。太平兴国四年，平太原，拣阅降兵为拣中骁捷。淳化四年，又置新立骁捷。至道三年，分骁捷为左、右厢。咸平五年，以其年多者为带甲剩员。指挥二十六。尉氏新立、陈拣中各一，恩十四，冀十。

　　云骑旧号左右备征，建隆二年改。开宝以后，募子弟为云骑，以其次为武骑，又选骑兵之次等为武骑，又选本军年多者为带甲剩员。指挥十五。京师十一，陈留、西京各一，巩二。

　　归明神武太平兴国四年，亲征幽州，以其降兵立此军。初指挥一，后增为四。雍丘。

　　克胜本潞州骑兵，端拱初升。指挥二。潞。

　　骁锐旧名散员指挥，咸平四年改。指挥四。莫三，冀一。

　　骁武本河北诸州忠烈、威边、骑射等兵。淳化四年，拣阅其材，与云骑、武骑等立，得自置马，分左、右厢。指挥二十。北京七，真定三，定六，相、怀、洺、邢各一。

　　广锐本河州忠烈、宣勇能结社买马者，马死则市补，官助其直。至道元年立。咸平以后选振武兵增之，老疾者以亲属代。景德二年诏：非亲属愿代者听。大中祥符五年，以其退兵为带甲剩员。旧河东指挥三十一，陕西七。景祐、康定中，增为四十二。太原、代、并各三，汾五，岚、石、岢岚各二，晋、熙、慈、绛、泽、隰、宪、宁化、威胜、平定、火山各一，泾、原、鄜各二，秦、渭、环、邠、宁各一。

　　武清晋州骑兵。端拱二年，以其久在北鄙，有屯戍之劳，选勇悍者就升。指挥一。晋。

　　有马劲勇咸平四年，选江东诸州兵立。庆历中，分置第六、第七。总指挥七。太原二，代、岚各一，磁三。

　　云翼旧指挥三十三，景祐以后，增置二十三，分左、右厢，总五十六。真定、雄、瀛、深、赵、永宁各三，定、冀各六，保五，沧、北平、永静、顺安、保定各二，莫、邢、霸各一，广信、安肃各四。

　　厅子本石州城立。景德元年，改徙营相州。庆历初，升禁军。指挥六。定一，相五。

　　万捷开宝中，募赵、相、沧、冀州民立。大中祥符中，以骁武、云骑退兵隶之。指挥七。相、冀、辽各二，沧一。

　　云捷太平兴国四年，选诸军中应募子弟及教骏、借事、备征等有武干者立。大中祥符五年，以宁朔退兵隶之。指挥十二。尉氏、咸平、西京、北京、澶各二，汝、怀各一。

　　横塞咸平三年，选诸军威边、骑射及在京借事立。指挥七。雍丘、咸平、考城、襄邑、宁陵各一，卫二。

　　员僚剩员直禁军员僚以罪责降者充。此下至骑捷凡六军，天圣后无。

　　清塞周立，指挥二。其一北蕃归附之众，营寿州；其一破淮南紫金山砦所得骑军，营延州。宋初，选本军子弟补其缺。太平兴国三年，又得泉州、两浙兵以益之。

　　飞捷本威虏军、保州、易州静塞兵、定州厅子军立。淳化元年，诏赴阙拣阅，以静塞为三等，厅子为一等，改今名。指挥四。

　　骁骏本寿州咸圣军，咸平三年改。指挥一。

　　拣中夏州厅子本夏州家户。淳化五年，河西行营都部署李继隆遣部送京师立，指挥一。

　　骑捷本雍州强人指挥，咸平三年改。分营瀛、莫。指挥四。

　　武骑指挥一十一。京师、雍丘各一，尉氏三，陈留、考城、咸平、郑各一，西京二。此下至有马雄略凡十二军。《三朝志》无。

　　骁骑指挥一，太原。

　　无敌河北沿边厢兵，庆历二年升禁军。总指挥六。定、北平各二，安肃、广信各一。

　　忠锐广信厢兵有马者，庆历二年升禁军。指挥一。

　　威边诸州厢兵，惟保州教战射，隶巡检司。庆历初，升禁军。指挥二。定、保各一。

　　飞骑麟州厢兵，庆历初，升禁军。指挥二。

　　威远府州厢兵，本胡骑之精锐，庆历初，升禁军。指挥二。

　　克戎并州厢军有马者，康定中，升禁军。指挥一。

　　有马安塞庆州厢军，庆历中，升禁军。指挥一。

　　蕃落陕西沿边厢兵有马者，天禧后，升禁军，极边城砦悉置。至庆历中，总指挥八十三。环五，延、庆各四，秦并外砦十七，原、渭并外砦各十二，德顺并外砦十二，凤翔、泾并外砦、仪、保安各二，陇外一。

　　并州骑射诸道厢军惟并州路有马备征役，庆历五年升禁军。指挥一。

　　有马雄略至和二年置，指挥三。广、桂、邕各一。

　　步军

　　神卫晋曰奉国军，周改虎捷。建隆二年，拣阅诸州所募禁军增补。乾德三年，西川行营都部署王全斌伪署感化、耀武等军平寇者功，请备禁旅，诏并为虎捷。太平兴国二年改。旧水虎翼即军中习水战者，是岁改为神卫水军，又于剩员中选可备征役者立为拣中神卫。大中祥符后，剩员又有带甲、看仓草场、看船之名，凡四等，皆选本军年多者补。宋初，指挥四十六，仁宗后，止存指挥三十一。京师。

　　步武本乡军选充神勇、宣武，雍熙三年，拣其次等者立。庆历中，增指挥六。陈。

　　虎翼宋初，号雄武弩手。太平兴国二年，选壮勇者为上铁林，其次为下铁林。雍熙四年，改为左、右厢，各三军。咸平五年，以威虎军来隶。景德三年，选效顺兵补其缺。大中祥符五年，择本军善水战者为上虎翼，六，年又选江、淮习水卒于金明池按试战棹，立为虎翼军。江、浙、淮南诸州，亦准此选置。七年，改为虎翼水军。旧指挥七十五，庆历中，增置二十一，总九十六。京师九十并水军一，襄邑、东明、单各一，长葛一。

　　奉节乾德三年平蜀，得其兵立为奉议，后改今名。景德三年，又选立上奉节。指挥五，京师。

　　武卫太平兴国中，募河北诸州兵立。旧指挥十六，庆历中，河北增置为指挥六十七。南京、真定、淄各四，北京、澶、相、邢、怀、赵、棣、洺、德、祁、通利、乾宁、广济各一，青五，郓、徐、兖、曹、濮、沂、济、单、莱、潍、登、淮阳、瀛、博各二，齐、密、沧各三。

　　雄武并雄武弩手、床子弩雄武、拣中雄武、飞山雄武、拣中归明雄武，总指挥三十四。京师十三，太原、尉氏、南京、郑、汝、宁陵各二，咸平、东明、雍丘、襄邑、许、曹、广济、谷熟、长葛各一。

　　川效忠太平兴四三年，选诸州厢兵归京师者立。淳化四年，又选川峡威棹、克宁兵部送京师者产为川效忠。景德元年，以德清厢军及威远兵增之。旧指挥二十八，后减为七。南京六，宁陵一。

　　效顺宋初，征潞州，以降卒立。指挥一。襄邑。

　　雄胜开宝中，以剩员立。太平兴国中，选入上铁林，余如故。又有雄胜剩员。指挥三。峡、冀、济各一。

　　拣中雄勇开宝中立，以常宁雄勇、效顺等军剩员中选其强者立为拣中。大中祥符二年，又选归远军为新立。旧指挥四，后损为一。襄邑。

　　怀勇开宝四年，拣蜀兵之在京师者立，指挥三。雍丘二，陈一。

　　威宁淳化中，部送西川贼帅五小波胁从之兵归京师立。咸平元年，又以散员直增补。指挥一。许。

　　飞虎本虎翼、广武兵屯西川无家属者，太平兴国中，归京师。指挥三。陈留二，咸平一。

　　怀顺本淮南兵，旧号怀德。建隆二年改。指挥一。霸。

　　归圣开宝七年，以李从善所领兵及水军立。八年，平江南，又以其降兵增补，指挥一。雍丘。

　　顺圣太平兴国中，部送两浙兵归京师立。指挥一。巩。

　　怀恩乾德三年，平蜀，得其军立。指挥三。荆南二，鄂一。

　　拣中怀爱本蜀兵，与怀恩同立，又拔精锐者为拣中。淳化四年，又选川峡威棹、克宁兵次等者立为牵船，以给河漕之役。旧指挥三，后损为一。宁陵。

　　勇捷太平兴国四年，征太原立，分左、右厢，以诸州库兵补左厢，广济、开山兵补右厢。指挥二十六。襄邑、北京、澶、陈、寿、汝、曹、宿各二，咸平、西京、南京、亳、宁、洪、河阴、巩、长葛、韦城各一。

　　威武太平兴国四年，征太原立，分左、右厢，以江南归化兵补左厢，两浙顺化兵补右厢。大中祥符五年，又立下威武。共指挥十三。西京、河阳、郑、郓、澶、滑、濮、通利、巩、河阴、永城各一，曹二。

　　静戎弩手选江南归化兵及诸州厢兵壮实者立。指挥四。河阳、澶、卫、通利各一。

　　平塞弩手本两浙顺化军，拣其强壮立为弩手，又以江、浙逋负官物隶窑务徒役者为拣中平塞。指挥四。咸平、亳、河阳、白波各一。

　　新立弩手本劲勇兵，太平兴国中，选其善弩者立。指挥一。广济。

　　忠勇咸平五年，以易州兵能禽贼者立。指挥一。成都。

　　宁远大中祥符六年，选西川克宁、威棹兵立。旧指挥五，皇祐及至和中，增置为八。戎三，遂、梓、嘉、雅、江安各一。

　　忠节太平兴国三年，选诸州厢军之强壮者立。淳化四年，又选川峡威棹、克宁兵立为川忠节。旧指挥二十四，后增教阅忠节总为六十。雍丘、襄邑、宁陵各三，陈留、咸平、东明、亳、河阴、永城各二，南京五，太康、阳武、许、江宁、扬、庐、宿、寿、楚、真、泗、泰、滁、岳、澧、池、歙、信、太平、饶、宣、洪、虔、吉、临江、兴国、广济、南康、广德、长葛各一，合流四。

　　神威咸平三年，选京师诸司库务兵立。上下指挥十三。陈留三，许、巩各二，雍丘、考城、咸平、河阳、广济、白波各一。

　　归远雍熙三年，王师北征，拔飞狐、灵丘，得其降卒立，咸平二年，选诸州杂犯兵增之。旧指挥三，天圣中，增置为十六。陈、许、亳、寿、宿、邓、襄、鼎各一，荆南、澧、潭、洪各二。

　　雄略咸平六年，选诸州厢兵及香药递铺兵立。旧指挥十五，皇祐五年，增置为二十五。荆南五，潭四，鼎、澧各二，广、辰、桂各二，许、全、邵、容各一。

　　威猛咸平三年，选诸州厢兵及召募者立。上下指挥十。襄邑四，咸平、许、长葛各二。

　　神锐咸平六年，料简河东兵立。大中祥符五年，以本军及神虎兵年多者为带甲剩员。指挥二十六。太原六，潞、晋各三，泽、汾、隰、平定各二，代、绛、忻、辽、邢、威胜各一。

　　神虎咸平五年，选陕西州兵马立。六年，又料简河东州兵立，以西路河东兵之。指挥二十六。永兴六，凤翔、河中、忻、晋、威胜各二，太原、秦、延、鄜、华各一，潞州三。

　　保捷咸平四年，诏陕西沿边选乡丁保毅升充。旧指挥四十五，庆历中，拣乡弓手增置，总一百三十五。永兴十二，同九，秦八，河中、汾、泾各七，渭、宁、耀各六，凤翔、延、仪、华、陇、解、乾各五，陕、原、鄜各四，成三，庆、凤、坊、晋、镇戎各二，环、丹、商、虢、阶、庆成、德顺各一。

　　振武旧指挥四十，庆历后，河北增置为指挥四十二，陕西增置为指挥三十九，总八十一。北京、澶、相、怀、卫、霸、莫、祁、棣、赵、滨、洺、保安、永宁、通利、安肃、仪各一，真定、定、瀛、保、恩、邢、深、博、永静、乾、宁陵、泾各二，延六，邠、陇各七，鄜、宁各五，磁四，沧、原各三。

　　桥道太平兴国三年，选诸州厢兵次等者立。淳化四年，又选川峡威棹、克宁为川桥道。总指挥十八。襄邑、咸平、阳武各二，陈留、东明、尉氏、太康、西京、河阳、濮、郓、巩、河阴、白波、宁陵各一。

　　清塞太平兴国初立。左、右厢，旧指挥二十三，嘉祐中并为十三。曹二，郑、郓、滑、通利、巩、河阴、白波、汜水、长葛各一。

　　招收端拱中，获通州大沙洲贼众立，缺则以江、浙招致海贼补之。又收端拱中逃军来复者，原其罪为德寿军，后改今名，隶保州巡检司，庆历初，升禁军，为指挥十七。保四，霸、信安各三，定、军城砦各二，广信、安肃、顺安各一。

　　壮勇本招获群盗配近京徒役者拣拔立，咸平三年，选诸杂犯兵增之。至道三年，江、浙发运使杨允恭禽海贼送阙下增补，旋废。旧指挥三，庆历中，增置为七。耀、解、滑各二，许一。

　　宣效咸平三年，选六军、窑务、军营务、天驷监效役、店宅务、州兵立。景德元年，又拣本军材勇者为拣中宣效。旧指挥五，后损为二。京师。

　　来化雍熙中，以飞狐、灵丘归附之众立，又以朔州内附牵摆兵立，后废。旧指挥三，后损为二。宁陵。

　　归恩雍熙中，平塞陷边之民黥面放还立，分有家属者隶左厢，无者隶右厢。指挥二。亳。

　　顺化太平兴国三年，以两浙兵之次等者立。指挥二。河阳、郓各一。

　　左右清卫大中祥符八年立，以奉诸宫观洒扫之役。指挥二。此下至强壮军员凡八军，天圣后无。

　　川员僚直本西蜀贼全师雄所署将领，乾德中立。

　　造船务乾德初，平荆湖，选其军善治舟楫者立。

　　归明羽林太平兴国四年，征幽州，获其兵立。

　　新立清河缘河旧置铺兵以备河决，后拣阅立。指挥二。

　　保宁大中祥符元年，马步军都虞候王超请以病军经行阵者立。

　　新立归化开宝七年，以江南李从善所领部曲水军立，八年，平江南，又以降兵增之。指挥一。

　　强壮军员咸平六年置，指挥一。

　　澄海弩手庆历二年置，隶海州都巡检司。指挥二。登。此下至武严凡十三军。

　　捉生延州厢兵，天圣五年升禁军，指挥二。

　　清边弩手宝元初，选陕西、河东厢军之伉健者置，以弩手名。指挥四十三。太原九，秦五，泾四，河中、陇各三，永兴、代、潞、晋各二，庆、环、滑、同、坊、镇戎、慈、丹、隰、汾、宪各一。

　　制胜陕西厢兵，庆历中，升禁军。指挥九。永兴、华各二，凤翔、耀、同、解、乾各一。

　　定功陕西厢军，庆历四年，升禁军增置，为指挥十。永兴、秦、庆、原、渭、泾、仪、鄜、延、镇戎各一。

　　清涧庆历初，募土人精悍者充，因其地名。指挥二。

　　建威秦州厢兵，庆历八年升禁军。指挥一。

　　效勇景祐中，募川峡流民增置，为指挥二十七。陈留三，太康、尉氏、襄邑、河阳、曹、合流各二，咸平、郑、亳、卫、许、单、澶、磁、广济、河阴、宁陵、白波各一。

　　宣毅庆历中，京东、京西、河北、河东、淮南、江南、两浙、荆湖、福建九路募健勇或选厢军为之。指挥二百八十八，至治平中，管一百七十四。京东路：南京、郓、徐、曹、齐各二，青、兖、密、濮、沂、单、济、淄、莱、潍、登、淮阳、广济各一；京西路：西京、滑、许、河阳、陈、襄、郑、颍、蔡、汝、随、信阳各一，邓二。河北路：真定、德、棣、博、邢、祁、恩、磁、深、定、滨、通利、永静、乾宁各一。河东路：太原、汾各六，晋四，泽、绛、石、代各三，潞、岚、忻、辽、威胜、平定各二，慈、隰、宁化各一。淮南路：扬、亳各二，庐、宿、寿、楚、真、泗、蕲海、舒、泰、濠、和、光、黄、通、无为、高邮、涟水各一。江南路：江宁、洪、虔、吉、抚、袁、筠、建昌、南安各一。两浙路：杭二，越、苏、明、湖、婺、润、温、衢、常、秀、处各一。荆湖路：潭、全、鼎各三，荆南、邵、衡、永、郴、道、安、鄂、岳、澧、复、峡、归、辰、荆门、汉阳、桂阳各一。福建路：建二，泉、南剑、漳、汀、邵武、兴化各一。

　　宣毅床子弩炮手庆历中置。指挥一。岢岚。

　　建安府州厢兵，庆历二年升禁军。指挥二。府、岚各一。

　　威果嘉祐四年置，指挥二十五。荆南、江宁、杭、扬、庐、潭各三，洪、越、福各二，虔一。

　　武严指挥一。京师。

　　御前忠佐军头司马步军都军头、副都军头，马军都军头、副都军头，步军都军头、副都军头。其所辖散员，有副指挥使、军使、副兵马使、十将。马步直自指挥使而下，皆如殿前司之制。

　　御前忠佐散员本许州员僚剩员，淳化中，立为军头司散员一班。又五代以来，军校立功无可门署者，第令与诸校同其饮膳，名健饭都指挥使，后唯被谴者居此。大中祥符二年，改为散指挥使。班一。

　　马直雍熙四年置，指挥一。

　　步直端拱元年置，指挥一。

　　备军一千九百六十人。

　　皇城司亲从官太平兴国四年，分亲事官之有材勇者为之，给诸殿洒扫及契勘巡察之事。指挥三。

　　入内院子天圣元年，拣亲事官年高者为之。九年，选辇官六十以上者充。治平二年，诏以五百人为额。

　　骐骥院骑御马直太平兴国二年置，分左右番。八年，分为二直。其后增置八直。

　　左右教骏旧名左右备征，建隆二年改。指挥四。 
　
　



　
                   
志第一百四十一兵二（禁军下）
　
　　熙宁以后之制

　　骑军

　　殿前指挥使左右班二。

　　内殿直左右班四。

　　散员左右班四。

　　散指挥左右班四。

　　散都头左右班二。

　　散祗候左右班二。

　　金枪班左右二，元祐二年六月，密院言：「元丰七年，承旨司传宣密院：殿前指挥使左右班枪手可各以五分为额，余悉改充弓箭手。切详先为在京马军全废枪手，其诸班枪手有阙，无人拣填，遂有此宣旨。近因殿前马步军司奏，诸在京马军复置一分枪手，诸班枪手并依旧教阅。」诏：「元丰七年宣旨，更不施行。」

　　东西班及弩手、龙旗直、招箭，总十一。中兴后，东凡五班，西凡三班。

　　散直左右四。熙宁九年，并南散直隶北散直。中兴后，名招箭班散直。

　　外殿直一。熙宁五年废。

　　银枪班左右班二。中兴置。

　　茶酒旧班中兴置。

　　茶酒新班中兴置。

　　钧容直国初一班。中兴因之，后废。已上为诸班。

　　捧日并左射、钅屈直、弩手、左第五军，总三十五。京师三十三，雍丘、郑各一。熙宁五年，捧日三十三并为二十二，废弩手隶左射，余留二十九。元第一，十月，以左射隶天武。二年，废左射、钅屈直。八月，废第五军，雍丘第二、南京第一并改为新立骁捷。九月，诏勿改，惟阙勿补，俟其少废并。

　　归明渤海二。京师。元丰元年，拨填拱圣一，余拨隶骁骑右四。

　　拱圣二十一。京师。熙宁六年，并为十六，废左射。中兴后，副指挥一员。

　　吐浑五。治平中，并为二。熙宁二年，并为一。元丰元年废。中兴后，属步军。

　　骁骑二十二。京师。熙宁六年，并为十四，废弩手、上骁骑。元丰元年，拨在京骁骑左第一隶神勇。

　　骁胜十。熙宁三年废。

　　宁朔十。京师、尉氏各三，雍丘、滑、河阳、河阴各一。熙宁二年，并为七。元丰元年，在京第二第三并拨隶第一。

　　龙猛八。熙宁三年，并为六。

　　飞猛一。熙宁二年废。

　　契丹直三。咸平、棣昌、寿各二。熙宁九年废。

　　神骑十八。雍丘十三，咸平五。熙宁二年，并为十。中兴后，副指挥一员。

　　步斗六。尉氏、太康各一，蔡四。元丰元年，尉氏、太康各一、蔡州二皆拨隶步军司虎翼。十一月，蔡州二改为新立骁捷，其第二充擒戎第四，等四，尉氏三、太康四第四充擒戎第五，太康一元丰元年并尉氏第三隶第一，太康第二改骁雄。二年，尉氏一勿填阙。

　　吐浑直三。太原二，潞一。熙宁六年，废潞州一。一年，废太原二。元丰二年，太原、潞州各一，勿填阙。中兴属步军。

　　安庆直四。太原一，潞三。熙宁六年皆废。

　　三部落一。太原。熙宁三年废。

　　清朔四。西京二，颍昌、汝各一。

　　擒戎五。西京、颍昌各二，汝一。元丰元年，蔡州置二。

　　骁雄旧六，治平四年并为四。咸平、陈各二。熙宁初，以骁猛第四改充一。元丰六年，咸平、尉氏各一，阙勿补。

　　其马军行司新军目：

　　选锋中兴置。

　　神策选锋军、左翼军、右翼军、摧锋军、游奕军、前军、右军、中军、左军、后军、护圣马步军中兴置

　　。

　　步军

　　御龙直左右二。

　　御龙骨朵子直左右二。

　　御龙弓箭直五。

　　御龙弩直五。中兴，左右班二。

　　天武并宽衣、钅屈直、左射，总三十四。京师三十三，咸平一。熙宁二年，并三十三为二十三。九年，废左射。元丰元年，并陈留第七军第一隶咸平第五军第一。十月，废宽衣天武。二年，废第五军，咸平第一改雄武弩手。九月，诏勿改，惟阙弗填。四年，废钅屈直。绍圣元年十一月，引进副使宋球言：「自立殿前司以来。有宽衣天武一指挥充驾出禁卫围子，常守把在内诸门，熙宁中废并，禁围只差天武，皇城诸门更不差人。乞复置宽衣一指挥；或不欲添置，乞将天武本军内以一指挥为宽衣天武。」诏：禁围子合用天武人兵，令殿前司今后并选定四十已上、有行止无过犯、不系新招拣到人充，遇阙选填。

　　神勇并上神勇二十一。京师。熙宁六年，并为十四，废上神勇。孝宗初，改为护圣军。

　　广勇四十三，每十为一军。京师五，陈留二十二，咸平、东明、太康、胙城、南京各二，襄邑、阳武、郓各一，滑三。熙宁九年，在京增置一。元祐二年八月，诏在京置左第三军第一、右第三军第一。

　　神射五。陈留三，雍丘二。熙宁三年废。

　　龙骑二十，分三军。京师四，尉氏、雍丘、咸平、郑各二，南京、陈、蔡、河阳、棣、单、宿、白波各一。熙宁二年，并为十三。熙宁二年，在京第七隶第九。

　　雄勇八。咸平三，郓二，颍昌、郑、滑各一。元丰元年，并咸平第二第三隶第一，郓州第五隶第四，改曰雄威，并管城第七，白马第八；颍昌一阙勿补。二年，咸平一阙勿补。

　　宣威上下二。咸平、襄邑各一。熙宁三年，以咸平一隶广捷，以襄邑一隶威猛，四年废。

　　广捷五十六。陈留八，咸平六，雍丘四，襄邑、尉氏、颍昌各三，太康、扶沟、南京、亳、河阳、颍、宁陵各二，陈五，郑、滑、曹、邓、蔡、广济、谷熟、永城、襄城、莱各一。熙宁三年，亳州一并广勇，永城县一并隶亳州。元丰元年，并管城第四十隶本县雄勇第七，并白马县第二十五隶本县雄勇第八。

　　广德并拣中广德，总十。咸平、尉氏、阳武、河阳、沧、巩、白波各一，西京三。治平四年，并十四为八。熙宁六年，废拣中广德，尉氏拣中广德第一、阳武第二改为广德。

　　雄威十。考城、襄邑、陈留各一，南京四，陈三。治平四年，并十、三为十。元丰元年，以南京第八分隶第三、第四、第七。二年，襄邑二阙勿补。

　　胜捷、威胜、威捷建炎初置，隶殿前司。

　　全捷、前军、右军、中军、左军、后军自胜捷以下九军，并中兴后置。

　　侍卫司侍卫亲军马步军都指挥使、副都指挥使、都虞候各一人。马军都指挥使、副都指挥使、都虞候各一人，步军亦如之。自马步军都虞候以上，其员全阙，即马军、步军都指挥使等各兼领其务。马步军有龙卫、神卫左右四厢都指挥使，龙卫、神卫左右厢各有都指挥使，每军有都指挥使、都虞候，每指挥有指挥使、副指挥使，余如殿前司之制。其所领骑步军之额如左。

　　骑军

　　员僚直左右四。京师二，恩、冀各一。熙宁二年，并左直为一，须人少拨隶如其军省。五年，废恩、冀州左右直弗补。六年，拨隶龙卫。元丰三年废。

　　龙卫并钅屈直、左射、带甲剩员四十四。京师三十八，雍丘、尉氏、河阳并拣中各一，澶二。熙宁元年，以澶州右第四军第四隶第三，共并为一。九年，陈留并带甲剩员二为一。熙宁元年，澶州、河阳、尉氏就粮四并隶别指挥。六年，三十九并为二十。八年，置带甲剩员二。十年，废亳州一。元丰元年，陈留带甲剩员阙勿补。二年五月，废钅屈直、左射。八月，废第十军。十月，南京第十军第一改新立骁捷左三。六年，废带甲剩员。中兴，二十。

　　忠猛一。定。熙宁五年废。

　　散员一。定。熙宁五年废。

　　骁捷二十六。尉氏新立及拣中各一，恩十四，冀十。熙宁元年，废带甲剩员。三年，废拣中。五年，瀛州三拨隶本州云翼，冀州十、恩州十四各并为五，莫州二并为一。十年，并冀、恩骁捷各五各为四。元丰元年，太康置新立骁捷一。

　　云骑十五。京师十一，陈留、南京各一，巩县二。熙宁二年，并十五为十。三年，第一至十二并为七。七月，第八拨隶第一第二。八年，置带甲剩员一。元丰二年阙，选云捷第二军补之。十月，雍丘带甲剩员第一改为横塞第十。中兴，七。

　　武骑二十一。京师、雍丘各六，尉氏三，陈留、考城、咸平、郑各一，西京二。熙宁元年，废咸平带甲剩员为剩员。二年，并二十作十五。八年，置带甲剩员一。九年，以雍丘带甲剩员一隶云骑带甲剩员，共为一。十二月，在京四并为三，尉氏二并为一，考城一分隶雍丘宁朔，在京二并为一。十年，废带甲剩员。元丰元年，并带甲剩员亳州第一。中兴，三。

　　骁锐四。莫三，冀一。熙宁五年，莫州三并为二，冀州第三虚其阙，以存者补捷。六年七月，莫州第一第二、冀州第三并改骁捷，是月废。

　　归明神武马一。尉氏。熙宁六年，改新立骁捷，七月，废。

　　飞捷四。雍丘。熙宁二年，并为二。元丰元年废。

　　骁武左右二十。北京七，真定三，定六，相、怀、洛、邢各一。熙宁元年，废带甲剩员。二年，北京七并为五。五年，真定府三并为二，定州六并为四，邢州、云翼各一须人少并为一。十北京五并为四，定州四须人少并为三。元丰七年，以忠猛一分入骁武第七、第八、第九。

　　广锐总四十四。太原、代、并各三，汾五，石、岚、岢岚各二，晋、潞、慈、绛、泽、隰、宪、宁化、威胜、平定、火山各一，泾、原、鄜各二，秦、渭、环、邠、宁各一。元丰二年，忻、岚州各一，阙勿补。三年，泾州二以下一补上一阙。五年，置兰州二。中兴，二十三。

　　云翼分左右厢，左三十四，右二十二，总五十六。真定、雄、瀛、深、赵、永宁各三，定、冀各六，保五，沧、北平、永静、顺安、保定各二，莫、邢、霸各一，广信、安肃各四。熙宁五年，并沧州二为一，冀州六为三，真定府三为一，赵州三为二，定州六为四，顺安军二为一，永宁军三为二，北平军二须其阙并为一，安肃军第一分隶第三，深州三为二，保州一分隶他军。十年，莫州第十三分隶骁捷，真定府第八分隶骁武，定州四须其阙并为三，安肃军三须其阙并为二，广信军四并为三。元祐元年，桂州二仍不废。中兴，三十三。

　　有马劲勇七。太原二，代、岚各一，磁三。熙宁五年，磁三并为一。中兴，五。

　　骑捷五。瀛三，莫二。熙宁六年废。

　　厅子七。定二，相五。熙宁五年，并相厅子五为三，定厅子马二为一。六年，相州厅子三并改厅子马。十年，相州厅子马第三分隶骁武厅子马。中兴，四。

　　骁骏一。太原。熙宁六年废。

　　无敌六。定、北平各二，安肃、广信各一。熙宁五年，北平二须人少并为一，拨隶云翼三；广信军一拨隶云翼。

　　忠锐一。广信。熙宁五年废。

　　威边二。定、保各一。熙宁五年废。

　　克胜二。潞。

　　飞骑二。麟。

　　威远二。府。

　　克戎二。并。

　　清塞一。延安。熙宁五年废。

　　武清一。晋。熙宁六年废。

　　万捷七。相、翼、赵各二，沧一。熙宁五年，冀二并为一，以隶云翼；相二须人少并为一。中兴，七。

　　云捷十二。尉氏、咸平、西京、北京、澶各二，汝、怀各一。

　　横塞七。雍丘、咸平、考城、襄邑、宁陵各一，卫二。

　　有马安塞一。熙宁五年废。

　　蕃落八十三。环五，延、庆各四，秦并外砦十七，原、渭并外砦各十二，德顺并外砦七，镇戎并外砦十二，凤翔、泾并外砦、仪、保安各二，陇一。熙宁三年，并外砦九为七。八月，泾原路以新砦所减蕃落隶在州蕃落，定额以三万二千人。五年，陇州添置招马军蕃落一。九年，并陕西土蕃落渭州八为六，原州、秦州各五为四。元丰四年，环州下蕃落未排定指挥，并为禁军。五年六月，葭芦砦主乞置一。绍圣四年，诏：陕路增置马军十，各五百人为额，于永兴、河中、凤翔、同、华各置二。元符元年，诏：泾原路新筑西安州置马军一，天都、临羌砦各置马军一。六月，诏永兴军等路创置十指挥。二年，定边城增置马军二，乌龙川、北岭新砦各置马军一。崇宁五年，新筑安边城，置马军一。

　　并州骑射一。熙宁六年，太原骑射第一改克戎。元丰七年，成都府置马军骑射一。中兴后无。

　　有马雄略三。广、桂、邕各一。熙宁三年，广、桂、邕有马雄略阙勿补，十年，以邕州住营两指挥阙额移桂州，依旧置。绍圣元年，沅州增置有马一。元符元年正月，诏荆湖南路、江南东路各增置有马一。中兴，二。

　　崇捷崇宁三年，诏于京东、京西、河北、河东、开封府界创置马步军五万人，计一百七指挥。马军三十五，步军七十二，合三万六千人。马军以崇捷、崇锐为名，步军以崇武、崇威为名。

　　崇锐崇宁三年，见上。以上二军，中兴后无。

　　清涧骑射二。

　　员僚剩员直以罪谪降者充立。

　　前军、右军、中军、左军、后军以上七军，并中兴后置。

　　步军

　　神卫并水军总三十一。京师。熙宁二年，并三十一为三十。三年，废水军。元丰二年，废第九、第十，南京第一改雄武弩手。中兴，四十六。

　　虎翼九十六。京师九十，并水军一，襄邑、东明、单各一，长葛二。熙宁二年，除水军一外，并九十五为六十。六年，废上虎翼。元丰四年，诏改差殿前虎翼右一四指挥为李宪亲兵。

　　奉节并上奉节五。京师。熙宁二年，殿上奉节。九月，上奉节两指挥隶虎翼。六年十月，废奉节。

　　步武六。陈。

　　武卫七十一。南京、真定、定、淄各四，北京、澶、相、邢、怀、赵、棣、洺、德、祁、通利、乾、广济各一，青五，郓、徐、兖、曹、濮、沂、济、单、莱、潍、登、淮阳、瀛、博各二，齐、密、沧各三。熙宁四年，帝谕文彦博等：「京东武卫军素号精勇得力，不减陕西兵。」彦博曰：「京东之人沈鸷精悍，亦其性也。」五年，并沧三为二，真定府各四各为三，赵州、振武各一共为一。六年，诏岷州置一。元丰三年，河州武卫二为一。

　　雄武并雄武弩手、床子弩雄武、拣中雄武、飞山雄武、拣中归明雄武，总三十四。京十三，太原、尉氏、南京、郑、汝、宁陵各二，咸平、东明、雍丘、襄邑、颍昌、曹、广济、谷熟、长葛各一。熙宁五年，废拣中雄武。闰七月，并床子弩雄武、飞山雄武各五为二。六年，废雄武。中兴后，加「平海」字。

　　飞虎三。陈留二，咸平一。熙宁三年废。

　　神锐二十六。太原六，潞、晋各三，泽、汾、隰、平定各二，代、绛、沂、辽、邢、威胜各一。元丰二年，潞州三，阙勿补。

　　振武八十一。北京、澶、相、卫、霸、莫、祁、棣、赵、滨、洺、保安、永宁、通利、安肃、仪各一。真定、瀛、保、恩、邢、深、博、永宁、乾宁、庆、泾各二，延六，邠、陇各七，鄜、宁各五，磁四，沧、原各三。熙宁五年，瀛州二为一，沧州三为二，真定府二为一，邢州二以一分隶武卫、神锐、镇武，磁州四为三。元丰三年，鄜州四为三，邠州五以一补上四指挥阙，陇州四为三。元祐七年，诏复置沧州第六十七、六十八。

　　来化一。宁陵。熙宁七年废。

　　新立弩手二。广济。熙宁六年，定陶县第二军改雄武队弩手。

　　怀勇三。雍丘二，陈一。熙宁三年废。

　　威宁一。颍昌。熙宁二年废。

　　威猛上下十。襄邑四，咸平、颍昌、长葛各二。熙宁三年，宣威并入。

　　雄胜三。陕、冀、济各一。熙宁四年，分陕府雄胜隶他军。中兴，四。

　　归恩左右二。亳。熙宁三年，左第一并右第一。六年，第一改为雄胜。

　　澄海弩手二。登。熙宁八年，广西经略司选澄海赴桂州，以新澄海为名。中兴，加「水军」字。

　　神虎二十六，永兴六，凤翔、河中、忻、隰、晋、威胜各二，太原、秦、延、鄜、华各一，潞三。熙宁九年，秦州一，阙勿补。

　　保捷一百三十五。永兴十二，同九，秦八，河中、邠、泾各七，滑、宁、耀各六，凤翔、延、仪、华、陇、解、乾各五，陕、原、鄜各四，成三，庆、凤、坊、晋、镇戎各二，环、丹、商、虢、阶、庆成、德顺各一。熙宁五年，凤翔府添置三。六年，添置一。元丰三年，并同州七为六，永兴军九为八。五年，兰州置步军二。绍圣四年，兰州金城关置步军四。元符元年，新筑西安州，置步军一，天都、临羌砦各置步军一；又诏于河北路大名府二十二州军共创置马步军，步军二十九指挥以保捷为名。二年，定边城置步军一。崇宁五年，安边城置步军一。中兴后，增置一。

　　捉生二。延。绍圣三年，环、庆州各置一。

　　清边弩手四十三。太原九，秦五，泾四，河中、陇各三，永兴、代、潞、晋各二，庆、渭、环、同、坊、镇戎、慈、丹、隰、汾、宪各一。熙宁六年，并凤翔四为三。八年，吉阳并宣毅一来隶。九年，并秦州四为三。元丰三年，以河中清边弩手将兵一隶本府保捷、清边弩手。

　　制胜九。永兴、华各二，凤翔、耀、同、乾、解各一。拨华一隶本州保捷、制胜，奉天一补其县保捷阙。中兴后增一。

　　定功十。永兴、秦、庆、原、渭、泾、仪、鄜、延、镇戎各一。

　　青涧二。中兴后隶骑军。

　　平海二。登。

　　建威一。秦。熙宁三年废。

　　效忠二十七。陈留三，太康、尉氏、襄邑、河阳、曹、合流各二，咸平、郑、亳、卫、颍昌、单、澶、磁、广济、河阴、宁陵、白波各一。熙宁九年，磁、卫各一，须人少与武卫并为一。

　　川效忠七。南京六，宁陵一。熙宁二年，南京六并隶上三。三年十二月，南京三并为二。

　　宣毅一百七十四。隶京东西、河北、河东、淮南、江南、两浙、荆湖、福建九路。京东路：南京、郓、徐、曹、齐各二，青、兖、密、濮、沂、单、济、淄、莱、潍、登、淮阳、广济各一。京西路：西京、滑、颍昌、河阳、陈、襄、郑、颍、蔡、汝、随、信阳各一，邓二。河北路：真定、德、棣、博、邢、祁、恩、磁、深、定、洺、滨、通利、永静、乾宁、永宁各一。河东路：太原、汾各六，晋四，泽、绛、石、代各三，潞、岚、忻、辽、威胜、平定各二，慈、隰、宪、宁化各一。淮南路：扬、亳各二，庐、宿、寿、楚、真、泗、蕲、海、舒、泰、濠、和、光、黄、通、无为、高邮、涟水各一。江南路：江宁、江、洪、虔、吉、抚、袁、筠、建昌、南安各一。两浙路：杭二，越、苏、明、湖、婺、润、温、衢、常、处、秀各一。荆湖路：潭、全、鼎各二，荆南、邵、衡、永、郴、道、安、鄂、岳、澧、复、峡、归、辰、荆门、汉阳、桂阳各一。福建路：二，福、泉、南剑、漳、汀、邵武、兴化各一。熙宁三年，宿、扬、庐、寿、楚、真、泗、泰一并隶教阅忠节，各为一。蕲、海、舒、濠、和、光、黄、通、无为、高邮、涟水各一阙弗补。十二月，京东路三十三并为十三，荆湖南路道永衡各一、潭二拨隶威果，全二、邵一拨隶雄略，郴、桂阳各一不充额，荆南一拨隶威果，鼎二、澧岳安复鄂各一皆改教阅忠节，荆门、汉阳、归、峡各一不充额，江南东路江宁、江南西路虔各一拨隶威果、雄略，洪、吉、抚、建昌各一皆改教阅忠节，筠、袁、南安各一不充额，福建路福一隶威果，建二并为一改威果，两浙路杭二、越苏润各一皆改威果，湖、婺、温、衢、常、处，秀各一不充额。熙宁五年，恩一、乾宁永静真定邢洺磁定祁深永宁各一阙弗补。八年，吉乡军宣毅一隶清边弩手，潞复置一。九年，定、邢、深、祁、磁、永宁、永静、乾宁各一皆效忠。元丰元年，博二拨隶他州军。

　　宣毅床子弩炮手一。岢岚。熙宁三年废。

　　建安二。府、岚各一。

　　威果二十五。荆南、江宁、杭、扬、庐、潭各三，洪、越、福各二，虔一。宣和三年，严州增置一。

　　效顺一。襄邑。熙宁六年，改雄武。

　　拣中雄勇一。襄邑。

　　怀顺一。霸。

　　归圣一。雍丘。熙宁六年，改雄武。

　　顺圣一。巩。中兴已后无。

　　怀恩三。荆南二，鄂一。

　　拣中怀爱一。宁陵。熙宁六年废。

　　勇捷左右二十六。襄邑、北京、澶、陈、寿、汝、曹、宿各二，咸平、西京、南京、亳、宁陵、虹、河阴、巩、长葛、韦城各一。熙宁三年，并十隶九，右十二并右二。元丰二年，唐、汝州各置土兵一。

　　威武上下总十三。西京、河阳、郑、郓、澶、滑、濮、通利、巩、河阴、永城各一，曹二。熙宁三年，废下威武。九年，澶一隶效忠、勇捷。

　　静戎弩手四。河阳、澶、卫、通利各一。熙宁七年废。

　　平塞弩手并拣中平塞、新立平塞，总四。咸平、亳、河阴、白波各一。熙宁六年，废弩手及新立、拣中平塞，亳平塞弩手及白波新立平塞、咸平拣中平塞并改下威武。

　　忠勇三。成都。

　　宁远八。戎三，遂、梓、嘉、雅、江安各一。熙宁六年，泸州增置一。

　　忠节并川忠节、教阅忠节，总六十。雍丘、襄邑、宁陵各三，陈留、咸平、东明、亳、河阴、永城各二，南京五，太康、阳武、颍昌、江宁、扬、庐、宿、寿、楚、真、泗、泰、滁、岳、澧、池、歙、信、太平、饶、宣、洪、虔、吉、临江、兴国、广济、南康、广德、长葛各一，合流四。熙宁三年，亳州第十四并勇捷，川忠节一并忠节。十二月，添置八。五年，蔡州置一。

　　神威上下十三。陈留三，颍昌、巩各二，雍丘、考城、咸平、河阳、广济、白波各一。

　　归远十六。陈、颍昌、亳、寿、宿、邓、襄、鼎各一，荆南、澧、潭、洪各二。元丰五年，成州置一。

　　雄略二十五。荆南五，潭四，鼎、澧各三，广、辰、桂各二，许、全、邵各一。熙宁三年，衡增置一，吉增置三百人及置部军雄略一。崇宁三年，荆湖南路置四。

　　招收十七。保四，霸、信安各三，定、军城砦各二，广信、安肃、顺安各一。熙宁五年，霸、信安各二并为一，定二为一，安肃一、保二分隶振武、招收。八年，忻以保甲替罢拣充下禁军。

　　壮勇七。耀、解、滑各二，颍昌一。

　　桥道并川桥道十八。襄邑、咸平、阳武各二，陈留、东明、尉氏、太康、西京、河阳、濮、郓、巩、河阴、白波、宁陵各一。熙宁三年，郓川桥道改桥道，隶顺化。

　　清塞十二。曹二，郑、郓、滑、通利、巩、河阴、白波、汜水各一，长葛二。

　　崇武崇宁三年，置步军京东西、河东北。

　　崇威崇宁三年，置步军京东西、河东北。

　　敢勇元祐七年，诏河东、陕西路诸帅府募敢勇，以百人为额。宣和四年，诏越州招到敢勇三百人，拨充两浙提刑司捉杀差使。

　　靖安崇宁元年，诏荆湖北路添置禁军五指挥，以靖安为名，隶侍卫步军司

　　广固崇宁三年，诏添置广固兵四指挥，以备京城工役。政和五年，诏于四指挥各增置五百人入额，自今更勿差客军。

　　通济政和六年，诏增置通济兵士二千人，牵挽御前纲运。自崇武至此六军，中兴后无。

　　清卫宣和七年，减清卫等军，令步军司拨填一般军分。

　　刀牌手崇宁中立。广西桂州。

　　劲勇、壮武、静江自劲勇以下三军，旧隶厢军。中兴后，隶侍卫步军。

　　振华五百人为一军。

　　安远、奉先园四。

　　武宁、威勇、忠果、雄节、必胜六。

　　前军、右军、中军、左军、后军自振华以下十三军，并中兴后立。

　　御前忠佐将校并与建隆以来制同。

　　散员班一。

　　马直指挥一。

　　步直指挥一。熙宁四年，马步二直并废，拨隶殿前、步军司虎翼，其有马者补云骑。

　　备军一千九百六十人。熙宁二年，罢九百六十人。

　　皇城司

　　亲从官指挥四。政和五年，创置第五指挥，以七百人为额。

　　亲事官指挥三。元丰五年增置一，守奉景灵宫。政和五年，西京大内官一，以五百五十人为额。又增置内园司一，以五百一十人为额。

　　入内院子五百人。中兴后，二百人。

　　快行、长行中兴后置，一百人。

　　司圊三人。

　　曹司中兴置，三十人。

　　将兵者，熙宁之更制也。先是，太祖惩藩镇之弊，分遣禁旅戍守边城，立更戍法，使往来道路，以习勤苦、均劳逸。故将不得专其兵，兵不至于骄惰。淳化、至道以来，持循益谨，虽无复难制之患，而更戍交错，旁午道路。议者以为徒使兵不知将，将不知兵，缓急恐不可恃。神宗即位，乃部分诸路将兵，总隶禁旅，使兵知其将，将练其士，平居知有训厉而无番戍之劳，有事而后遣焉，庶不为无用矣。

　　熙宁七年，始诏总开封府畿、京东西、河北路兵分置将、副。由河北始，自第一将以下共十七将，在河北四路；自第十八将以下共七将，在府畿；自第二十五将以下共九将，在京东；自第三十四将以下共四将，在京西，凡三十有七。而鄜延、环庆、泾原、秦凤、熙河又自列将焉。在鄜延者九，在泾原者十一，在环庆者八，在秦凤者五，在熙河者九，凡四十有二。八年，又诏增置马军十三指挥，分为京东、西两路。又募教阅忠果十指挥，在京西，额各五百人，其六在唐、邓，其四在蔡、汝。

　　元丰二年，又增置土兵勇捷两指挥于京西，额各四百人，唐州方城为右第十一，汝州襄城为左第十二。凡马军十三指挥，忠果及土军共十二指挥。四年，又诏团结东南路诸军亦如京畿之法，共十三将：自淮南始，东路为第一，西路为第二，两浙西路为第三，东路为第四，江南东路为第五，西路为第六，荆湖北路为第七，南路潭州为第八，全、邵、永州应援广西为第九，福建路为第十，广南东路为第十一，西路桂州为第十二，邕州为第十三。

　　总天下为九十二将，而鄜延五路又有汉蕃弓箭手，亦各附诸将而分隶焉。凡诸路将各置副一人，东南兵三千人以下唯置单将。凡将、副皆选内殿崇班以上、尝历战陈、亲民者充，且诏监司奏举。又各以所将兵多寡，置部将、队将、押队使臣各有差。又置训练官次诸将佐。春秋都试，择武力士，凡千人选十人，皆以名闻，而待旨解发，其愿留乡里者勿强遣。此将兵之法也。

　　六年，熙河路经略制置李宪言：「本路虽有九将之名，其实数目多阙，缓急不给驱使。又蕃，汉杂为一军，嗜好言语不同，部分居止悉皆不便，今未出战，其害已多，非李靖所谓蕃、汉自为一法之意。若将本路九将并为五军，各定立五军将、副及都、同总领蕃兵将，使正兵合汉弓箭手自为一军，其蕃兵亦各自为一军。临敌之际，首用蕃兵，继以汉兵，必有成效，兼可减并将、副及部队将员，于事为便。」诏从之。

　　元祐元年，司马光言：「近岁灾伤，盗贼颇多，州郡全无武备。长吏侍卫单寡，禁旅尽属将官，多与州郡争衡，长吏势力远出其下。万一有李顺、王伦、王均、王则之寇乘间窃发，攻陷郡县，岂不为朝廷忧！祖宗以来，诸军少曾在营，常分番出戍。盖欲使之劳筋骨，知艰难，轻去其家，习知山川险阻也。自置将以来，惟是全将起发，然后与将官偕行，其余常在本营，饮食嬉游，养成骄惰，岁月滋久，不可复用。又每将下各有部队将、训练官等一二十人，而诸州又自有总管、钤辖、都监、监押，设官重复，虚破廪禄。知兵者皆知其非。臣愚，欲乞尽罢诸路将官，其禁军各委本州长吏与总管、钤辖、都监、监押等，如未置将已前，使州郡平居武备有余，然后缓急可责以守死。」

　　谏议大夫孙觉亦以为言，于是诏陕西、河东、广南将兵不出戍他路，其余河北差近里一将更赴河东，而诸路逐将与不隶将之兵并更互出戍，稍省诸路钤辖及都监员，仍以将官兼州都监职事，卒不能尽罢将、副，如光等言。其年八月，枢密院言，近边州军及边使经由道路，而减本处兵官，非是。于是边州及人使经由道路，将官仍不兼都监。

　　至绍圣间，枢密院言：「往时军士犯法，将官得专决遣，故事无留滞。自州县官预军事以来，动多牵制，不得自裁。欲仍依旧法，及诸军除转排补，并隶将司，州县无得辄预。其非屯驻所在，当俟将、副巡历决之，余委训练官行焉。」诏从之。至是，州县一无关预，兵愈骄，无复可用矣。

　　元符元年，章楶又请增置泾原第十二将。

　　宣和元年，诏非救护水火、收捕奸细妖人而辄差将兵者，坐之。后三年，知婺州杨应诚言：「诸路屯戍，当隶守臣，兵民之任一，然后号令不二。不然，将骄卒横，侵渔细民，气压州郡，有不胜其忧者。」于是诏自今令隶守臣。无何，复诏曰：「将兵遵将官条教，除前隶守臣指挥。」其后，江、浙盗起，攻陷州邑，东南将兵，望风逃溃，无复能战。事平，童贯奏言：「东南三将，类皆孱弱，全不知战，虚费粮廪，骄隋自恣。平时主领占差营私，大半皆习工艺。遂致寇盗横行，毒流一方，重费经画。今事平之后，当添将增兵，镇遏绥驭。然南人怯弱，素失训练，终不堪战。今欲于内郡别置三将，并随京畿将分接续排置，使陕西军更互戍守。庶几东南可得实战之士，于计为便。」诏从之。其后南渡诸屯驻大军即旧将兵之类，而其驻扎之所则异于前矣。

　　今摭建炎以后将兵列于屯驻大军之次，而建炎水军亦附见焉。

　　建炎后诸屯驻大军武锋、精锐、敢勇、镇淮、强勇、雄胜、武定、江都振武、泰熙振武、忠勇、游奕、淮阴前军、副司左右军、移戍左军。

　　淮东滁州：雄胜、安淮、青平小雄边。

　　淮东泰州：镇江左军。

　　淮西庐州；强勇前军、强勇右军、武定、游奕、忠义、雄边、全年。

　　淮西濠州：武定选锋军、武定后军、使效、威胜、游击、义士诸军、定远武定。

　　淮西安丰军：武定前军、武定右军、防城戍军、四色军。

　　淮西无为军巢县：池司右军。

　　淮西黄州：雄关飞虎军。

　　临安府屯驻诸军：雄节、威果、全捷、龙骑、归远。

　　金州驻扎都统司兵。

　　成都路安抚副司驻扎兵。

　　四川大制司帐前飞捷军。

　　利州节制司诸军。

　　金州忠义军。

　　阆州节制司诸军。

　　潼川府制帐踏白军。

　　隆庆屯驻游奕军。

　　潼川安抚司忠定军。

　　夔州节制司军。

　　兴元节制军事利州都统司兵。

　　四川制司帐前、信义两军。

　　兴元都统司屯驻合州军、沔州乾道三年，三百人。

　　沿江水军建炎置。

　　明州水军绍兴置。乾道元年，二千人，分左、右两将。

　　福州荻芦、延祥砦绍兴置，百五十人。乾道七年添招。凡五千人。

　　镇江驻扎御前水军乾道三年，招三百人，淳熙五年增招千五百人。

　　沿海水军乾道六年置，一千人。

　　潮州水军乾道四年置，二百人。

　　江阴水军乾道四年置，三百人。

　　广东水军乾道五年，增至二千人。

　　平江许浦水军乾道七年，七千人，淳熙五年，增五百人。

　　江州水军淳熙三年，招一千人。

　　池州都统司水军淳熙元年千人，嘉定中增至三千人。

　　漳州水军绍熙元年，漳、泉共六百人。

　　泉州水军见上。

　　殿前澉浦水军开禧元年，一千五百人。

　　鄂州都统司水军开禧十五年。

　　太平州采石驻扎御前水军嘉定十四年，五千人。

　　建康都统司靖安水军元隶都统司，嘉定中隶御前。

　　马军行司唐湾水军元隶马军行司，嘉定中隶御前。

　　通州水军乾道五年置。

　　池州清溪雁汊控海水军建炎四年置，百五十人。

　　两淮水军绍兴元年置，二千人。隆兴元年，诏诸州断配海贼刺隶。 
　
　



　
                   
志第一百四十二兵三（厢兵）
　
　　厢兵者，诸州之镇兵也。内总于侍卫司。一军之额，有分隶数州者，或一州之管兼屯数州者，在京诸司之额五，隶宣徽院，以分给畜牧缮修之役，而诸州则各以其事属焉。建隆初，选诸州募兵之壮勇者部送京师，以备禁卫，余留本城，虽无戍更，然罕教阅，类多给役而已。

　　景德四年七月，如京使何士宗言：「诏条禁军将士依等级并行伏事之理，违者按军令。其厢军将士等未立条制，欲望约前诏减一等定令。」帝曰：「禁卫兵士无他役使，且廪给优厚，欲其整肃，有所凛畏，故设此条禁。今以厢军约此施行，恐难经久。况尊卑相犯，自有条律，不行可也。」十二月，诏厢军及诸州本城犯，所部决杖讫，并移隶他军，内情理重及缘边随军者奏裁。

　　大中祥符元年，诏应诸道州、府、军、监厢军及本城指挥，自都指挥使已下至长行，对本辖人员有犯阶级者，并于禁军斩罪上减等，从流三千里上定断；副兵马使已上，勘罪具案闻奏。厢军军头已下至长行，准敕犯流免配役，并徒三年上定断，只委逐处决讫，节级已上配别指挥长行上名，长行决讫，配别指挥下名收管。如本处别无军分指挥，即配邻近州、府、军、监指挥收管。内别犯重者，自从重法。其诸司库务人员兵士有犯上件罪名者，并依前项厢军条例施行。

　　五年二月，上谕王钦若等：「累议老病之兵渐多，在京者令逐司将臣，外处者散差诸司使副拣选。可指挥所拣殿前、侍卫马步军司，令先逐指挥自指挥使已下，据见管兵士除堪任披带征役外，其自来懦弱、教阅不出之人及老病不堪者，籍其名，供申次第，管辖处各就逐营看详定夺，然后缴申逐司，与差去使臣同共拣选。如有协情不当，即具始末以闻。其厢军都指挥使已下并当严断，外处拣就粮兵士亦如之。」又宣示：「外处就粮诸军，有捧日、天武第七第九第十军军额，皆是自上军经两三度拣选，以其久处禁卫，不欲便拣落，特设上件军额处之。朕深虑拣兵臣僚、军头等同诸军例，更拣配下军，可遍谕之。老病者便放归农，内契丹、渤海、日本外国人恐无依倚，特与收充本军剩员。」又：「所差臣僚、军头赴外处拣人。缘军分指挥及出入次第名目体例甚多，令枢密院具合行条约及施行事件，并画一处分，令遵守施行。」

　　又：「殿前、侍卫马步军司自来拣下披带禁军，量减衣赐月粮充剩员，并无定额，散在逐营拘系，不获营生，官中所给岁计不少，可乘此时一例拣选。除老病者放归农外，据诸军见管人数额定充看营剩员，余并拨并一处收管，以备令赴诸处祗应。既有定额，必不敢多拣充剩员。」又诏：「承前遣使取内外军中疲老者，咸给奉粮之半，以隶剩员，今可简阅使归农。其合留者，亦据逐营给役数外别为营舍处之。内契丹、渤海、日本外国人虑无所归，且依旧。仍令所至州郡并与总管、钤辖阅验，连书其状，具当去留之数，及引视军校之不任职者，附驿以闻。其当从隶军额，即就配近便州郡；缘边者徙于内地，并与本州官吏移牒转送；当停者给与公验，止许居本州，岁申上其籍，并给次月奉粮、装钱、日食遣之。所简马，但筋齿弱、老病不疗者，件析以闻。在京殿前、马步军司有所升退，即时具名籍申枢密院，未当者悉改正之；当徙者给装钱，在道只给粮；当停者给一月奉粮，勿复奏裁。外州军士当降以次军分者，所隶州郡听自择。」

　　又诏：「广南东西、荆湖南北、福建、江南、京西等七路诸州、府、军、监见管杂犯配隶军人等，各差使臣一人，驰驿往逐处与转运使、副或提点臣僚、知州、通判、钤辖、都监、监押同共简选，就近体量人数，分配侧近州军本城收管。如年老病患，委实久远不任医治充役者，放令逐便；其少壮者即差人管押赴阙引见，当议选配近上军分。如不愿量移及赴阙者，亦听其便，仍于军分量与迁改。如地远勾抽迟延，即驰驿分路简讫，具析以闻。」

　　七年，诏：「今后军回在京者且未编排，依例引见。内有老疾合配外处军分，及看仓库、草场神卫剩员并看营剩员等，与限歇泊半月后，编排引见讫，限五日般移。其外处军回经过兵士并依此例，仍见讫与假十日，令移隶所配处。」

　　八年，诏：「诸路转运司、殿前侍卫马步军军头司、三司、宣徽院、开封府、诸司库务等处人员兵士等，如内有杀贼得功及诸般使唤得力者，或因官中取索之时具诣实结罪供，申所辖去处，保明申奏。」

　　天禧元年，诏选天下厢兵迁隶禁军者凡五千余人。二年，诏：「河北禁军疲老不任力役者，委本路提点刑狱臣僚简阅，不得庇匿，以费廪粮。」

　　庆历中，招收广南巡海水军、忠敢、澄海，虽曰厢军，皆予旗鼓训练，备战守之役。皇祐中，河北水灾，农民流入京东三十余万，安抚使富弼募以为兵，拔其尤壮者得九指挥，教以武技。虽廪以厢兵，而得禁兵之用，且无骄横难制之患。诏以其骑兵为教阅骑射、威边，步兵为教阅壮武、威勇，分置青、莱、淄、徐、沂、密、淮阳七州军，征役同禁军。嘉祐四年，复诏西路于郓、濮、齐、兖、济、单州置步兵指挥六，如东路法。于是东南州军多置教阅厢军，皆以威勇、忠果、壮武为号，训肄如禁军、免其他役。

　　治平初，遣使分募河北、河东、陕西、京东民为本城，遇就粮禁军阙，即遣补。又陕西州军悉置壮城如河北，以备缮完城垒之役。景祐中，本城四十三万八千，逮治平三年，乃五十万。

　　熙宁三年五月，诏以禁军分五部法检治厢军，其后禁军或降剩员，或升补，皆以备厢军诸路力役之事。间诏募增，而京西转运司所募多至三万人；陕西减额五千人，亦至三万人。河朔流民寓京东者如旧制招募教阅，以为忠果二十指挥，分隶河北总管司，以除盗恤饥。而河北及熙河路修城垒，河北所募兵五千人，熙河亦三千人。修京城，以废马监兵置广固、保忠凡十指挥，亦五千人，湖南ＯＤ人平，戎、泸军兴，洮、河转漕，又皆增置焉。

　　初，枢密院言：「京师役兵不足，岁取于诸路，而江、淮兵每饥冻，道毙相属。略计岁所用外军七千人，调发增给不赀。请募东西八作司壮役指挥，诸司杂犯罪人情轻者并配隶，以次补杂役、效役，代诸路役兵，」从之。又言：「诸路厢军名额猥多，自骑射至牢城，其名凡二百二十三。其间因事募人，团立新额，或因工作、榷酤、水陆运送、通道、山险、桥梁、邮传、马牧、提防、堰埭，若此者事在而名未可废。及剩员直、牢城皆待有罪配隶之人；壮城专治城隍，不给他役，别为一军；而教阅厢军亦自为额。请以诸路不教阅厢军并为一额，余从省废，其移并如禁军法。」奏可。遂下诸路转运司，以州大小高下为序，始自某州为第一指挥，差次至某州，凡为若干指挥，每指挥毋过五百人。河北曰崇胜，河东曰雄猛，陕西曰保宁，京东曰奉化，京西曰劲武，淮南曰宁淮，两浙曰崇节，江南曰效勇，荆湖曰宣节，福建曰保节，广南曰清化，川四路曰克宁。八年，诏忻、代州诸砦，以禁军代厢军。

　　元丰四年，诏升南京、青、郓、邓、曹、济、濮州有马教阅厢军，及真定府北砦劲勇、环州下蕃落未排定指挥，并为禁军。五年三月，以西边用兵，诏诸处役兵并罢，令诸路转运司刬刷京东西、河东北、淮南厢军，又令都水监刷河清及客军共三万余人赴陕西团结。十月，诏诸路教阅厢军，于下禁军内增入指挥名额，排连并同禁军。于是，马步排定有马厢军二十二指挥，无马厢军二百二十九指挥。元丰之末，总天下厢兵马步指挥凡八百四十，其为兵几二十二万七千六百二十七人，而府界及诸司或因事募兵之额不与焉。

　　哲宗元祐二年，太师文彦博言：「厢军旧隶枢密院，新制改隶兵部，且本兵之府岂可无籍？」枢密院亦以为言。乃诏本部自今进册，以其副上枢密院。三年，诏京西路厢军以三万五百人为额，又诏天下州郡以地理置壮城兵。

　　元符元年，诏罪人应配五百里以上，皆配陕西、河东充厢军，诸路经略司各二千人止。三年，诏拨陕西保宁指挥入诸路厢军额。

　　崇宁四年，诏诸路厢军不以等样选少壮人招刺。又诏：厢军工匠除上京修造外，其余路所差，并放还休息之。

　　政和五年，广固四指挥各增五百人，以备京城之役。六年三月，增置通济兵士二千人，备御前牵挽纲运。于是工役日兴，增募益广矣。

　　建炎而后，兵制靡定，逮乾道中，四川厢军二万九百七十二人，禁军二万七千九百九十二人。厥后废置损益，随时不同，摭其可考者以附见焉。

　　其将校则有马步军都指挥使，有副都指挥使、都虞候。马军有都指挥使、副都指挥使、都虞候，步军亦如之。马步军诸指挥有指挥使、副指挥使。每都有军使、副兵马使、都头、副都头、十将、将虞候、承局、押官。

　　凡诸州骑兵、步兵、禁厢兵之类，叙列如左。其不同者，分为建隆以来及熙宁以后之制云。

　　建隆以来之制

　　马军

　　骑射京东路：南京、青、兖、郓、曹、徐、齐、潍、淮阳。京西路：西京、河阳、陈、许、郑、颍、滑。河北路：北京、真定、沧、澶、相、恩、冀。陕西路：永兴、凤翔、河中、陕、华、秦、泾、鄜。荆湖路：江陵、潭、鄂、岳、复、安、澧、鼎、永、道、郴、邵、桂阳。内青、淮阳系教阅。

　　威边京东路：南京、青、郓、密、徐、曹、齐、濮、济、淄、登、莱、沂、单。内登系教阅。京西路：西京、河阳、郑、蔡、襄、邓、滑、颍、汝、郢、均、商、惰、唐、信阳、光化。河北路：瀛、相、邢、祁、滨、霸、磁、卫、赵、莫、洺、乾宁、广信、通利。河东路：泽、辽。陕西路：永兴、凤翔、河中、陕、同、华、耀、乾、解、虢。淮南路：亳、庐、宿。荆湖路：安。

　　昭武南京、河中。

　　肃戎曹。

　　单勇单。

　　安武郓、齐。

　　必敌郓、陕、邠。

　　决胜济。

　　飞勇棣。

　　静山兖、宜。

　　勇敢沂、密。

　　定边蔡、徐、泾。

　　马斗永兴、宿。

　　安东登、莱。

　　突阵延、定、乾、怀。

　　厅直济、沧、莫、保、雄、霸、定、华。

　　保胜鄜、光、岚。

　　归恩凤翔。

　　定戎泾。

　　安塞环、庆。

　　游奕许。

　　衙队曹、陈、德、永静、永、陇、仪、峡。

　　武胜濠、泗。

　　保忠滑。

　　轻骑邢。

　　顺节真定。

　　敢胜深。

　　飞塞环。

　　保节陕西路州军。

　　本城马军广。

　　必胜庆。

　　定塞河北路州军。

　　劲勇真定北砦，系教阅。

　　下蕃落环外砦，系教阅。

　　武清晋。自此至招收，凡十一军，《两朝志》无。

　　飞骑麟。

　　振边仪、环。

　　威远府。

　　本城厅子定。

　　克戎并。

　　清边陕西。

　　忠烈河北乡兵，名神锐，后改是军。旧制，老病者听召人承补归农，承补者逃亡，复取归农者充役。大中祥符四年，诏罢之。

　　无敌保、安肃、广信军、北平砦。

　　忠锐广济。

　　招收河北、河东。旧又有定州拣中厅子、易州静塞、并州咸圣，后并废。

　　飞将北京、亳。自此至拣中骑射凡三军，《三朝志》无。

　　保静恩。

　　拣中骑射淮南路：扬、庐、寿、宿、泗、真、蕲、黄、濠、光、海、和、通、舒、滁、涟水、高邮、无为。江南路：宣、抚、江、吉、筠、袁、歙、太平、池、饶、信、广德、南康、南安、建昌、临江、兴国。

　　步军

　　武和开封。

　　武肃开封。

　　忠静开封。

　　威勇定、真定、冀、沧、雄、博、深、乾宁。内青、郓、淄、密、济、沂、淮阳系教阅。

　　左衙南京、郓、晋、耀、陕、通、安。

　　平难亳、濠。

　　奉化京西路：郑、许、陈、蔡、滑。河北路：怀。陕西路：凤翔。淮南路：扬、亳、庐、寿、宿、濠、和、通、泰、楚、舒、真、泗、滁、无为、涟水、高邮。

　　衙队曹、峡。

　　开武曹。

　　保宁济、卫。

　　开远扬、楚、泗、齐、利、剑。

　　安平齐。

　　静边棣。

　　六奇楚。

　　开山西京、秦。

　　武勇潍、泰。

　　怀安秦。

　　建安解、府。

　　静海徐、淮阳、通。

　　随身宿、随、唐、商。

　　崇顺青、阶。

　　忠略淄。

　　安海登。

　　水军京东路：登。河东路：潞、保德。陕西路：秦、陕。淮南路：扬、庐、寿、光、海、和、泰、楚、舒、蕲、黄、泗、涟水、高邮、无为。江南路：江宁、洪、袁、虔、宣、歙、饶、信、太平、池、江、吉、筠、抚、兴国、临江、南康、广德。两浙路州军。荆湖路：江陵、潭、衡、永、郴、邵、鄂、岳、复、安、澧、峡、鼎、归、汉阳、桂阳。福建路：福、建、漳、泉、邵武。利州路：兴。广南路：广、英、贺、封、连、康、南雄、春、廉、白、邕。

　　宁济莱。

　　永安西京。

　　耀武河阳、邓、楚、秦、宁、华。

　　桥道河阳、澶、寿、兴。

　　开道郑。

　　雄猛绛。

　　定安河中。

　　开河河中。

　　定远凤、复。

　　定边泾。

　　壮武京东路：青、徐、曹、兖、密、潍、济、濮、登、莱、淮阳。京西路：西京、陈、蔡、邓、襄、颍、汝、光化。陕西路：凤翔、河中、同、耀、华、乾、解、陕、保安。淮南路：扬、庐、寿、黄、光、海、和、通、蕲、楚、泰、舒、滁、高邮。荆湖路、漳、岳、安、复。内兖、徐、济、莱系教阅。

　　宁淮颍、寿、澶。

　　忠顺颍、寿。

　　崇宁汝、岳。

　　澄海韶、循、潮、连、梅、南雄、英、贺、封、端、南恩、春、惠、桂、容、邕、象、昭、龚、蒙、浔、贵、横、融、化、雷、窦、南仪、白、钦、郁林、廉、崖、儋。内广、廉、高、藤、梧、英、贺、新、蒙、龚、儋系教阅。

　　保定均、信阳。

　　怀宁定、真定、祁、房。

　　宣节荆湖南路诸州军监，北路：岳、澧、鼎、郢、荆门、诸监。

　　步捷金。

　　崇化光。

　　广平虢。

　　勇胜永兴。

　　清边永兴、延、渭、鄜、庆、泾、仪、陇、保安。

　　开广原、同。

　　建武密、鄜、环。

　　永清丹。

　　昭胜坊。

　　永宁潞。

　　永霸泽。

　　弓箭秦、晋。

　　顺安慈。

　　顺霸隰。

　　崇勇成。

　　肃清乾。

　　怀节澶。

　　崇武怀。

　　广霸北京。

　　兴安北京。

　　制戎冀。

　　雄锐真定。

　　定虏深。

　　招收汾、辽、泽、石、潞、慈、晋、绛、代、忻、威胜、平定。

　　定和定。

　　保顺沧。

　　清远雄、霸。

　　克胜瀛、沧、黄、保定。

　　宁边乾宁。

　　开边平定。

　　静胜扬。

　　宁顺庐。

　　旌勇寿。

　　备边泗。

　　三捷滁。

　　宁化舒。

　　保胜光。

　　怀仁蕲、黄。

　　武雄江陵。

　　步驿襄、江陵、荆门、循、贺、封、梅、康、南雄、潮、韶。

　　克宁成都路：成都、蜀、汉、雅、邛、嘉、绵、陵、彭、眉。梓州路：戎、荣、普、资、梓、合、泸、遂、渠、昌、果、怀安、广安。利州路：兴元、洋、利、龙、剑、蓬、璧、文、兴、安德、三泉。夔、渝、涪、万、达、开、施、忠、云安、大宁。

　　威棹荆湖路：江陵、归、峡。成都路：成都、嘉、眉、简。梓州路：诸州军。利州路：剑、安德。夔州路：渝、涪、万、云安。

　　怀远兴元。

　　保节河北路：定、真定、沧、瀛、相、邢、洺、冀、祁、德、滨、保、雄、磁、博、赵、深、怀、卫、顺安、通利、信安、保定、安肃、永定、永静。河东路：太原、晋、绛、汾、辽、泽、石、潞、慈、麟、府、宪、代、忻、隰、威胜、岢岚、火山、保德、平定。陕西路：永兴、秦、邠、宁、鄜、延、环、庆、泾、仪、丹、陇、坊、镇戎、德顺。淮南路：舒。江南路：洪、虔、江、池、饶、信、太平、吉、筠、袁、抚、兴国。福建路：汀、南剑。荆湖路：鄂。利州路：龙、利。

　　怀信利。

　　广塞兴元、三泉。

　　顺化兴。

　　效勇江宁、广德。

　　里运江宁。

　　贡运饶。

　　水运潭、泰、临江。

　　广济京城上下钅巢、陈、寿、扬、宿、高邮、涟水、通利。

　　崇节两浙路：杭、越、苏、湖、温、台、衢、婺、处、睦、秀。福建路：福、漳、泉、兴化。陕西路：成。

　　宁塞太原、汾、辽、石、代、忻。

　　牢城河北、河东、陕西、淮南、京东西、江南、荆湖、广南、益、梓、利、夔路诸军州，惟汝、处、昭、保安不置。

　　罗城成都。

　　水军奉化京畿诸县、泰、泗。

　　船坊洺、潭、鼎。

　　渡船都潭。

　　桥阁龙、剑、文、三泉。

　　采斫处、衢、温。

　　梢工都洪、楚、真。

　　防河成都。

　　捍江都杭。

　　船务杭、婺。

　　巡海水军广。

　　杂作都寿。

　　本城曹、秀、常、火山、南安，梁山、梅。

　　劲勇邢、太原、岚、汾、辽、泽、潞、晋、宪、代、忻、隰、岢岚、平定、宁化、威胜。内真定北砦系教阅。

　　装发真、泗、楚、通利。

　　宁海琼。

　　西怀化许。

　　新招静江邕。

　　南怀化许。

　　防城泗、均。

　　水军桥道泗。

　　剩员直亳城。

　　清化桂、容、邕、象、昭、梧、藤、龚、蒙、贵、柳、宜、实、融、化、窦、高、南仪、白、钦、郁林、廉、琼、儋。

　　江桥院明。

　　肃宁城宁。

　　崇胜真定。

　　碇手明。

　　拣中宣节潭、澶、鼎。

　　采造西京、秦、明。

　　堰军长安、京口、昌城、杉青。

　　装卸南京、亳。

　　中军将潭、汀。

　　宣武大名、真定、怀、卫。

　　顺节磁。此下至新立本城凡三十八军，天圣后无。

　　七擒单。

　　安化滨。

　　武顺怀。

　　平海登。

　　英武鄜。

　　长剑滑。

　　长宁卫。

　　德胜相。

　　保安博。

　　兴化洺。

　　定勇深。

　　安胜通利。

　　霜水夔。

　　兴造衡、潭。

　　水路都江陵。

　　山场斫军温、婺、睦。

　　本城广军广。

　　河东定、真。

　　本城剩员诸州并有。

　　蕃落庆。

　　都窦水军容。

　　新水军全。

　　武定陕西、晋、绛、慈、隰。

　　定塞河北。

　　旧水军荆湖、江南、两浙、淮南。

　　剩员澧、复。

　　下浮桥西京。

　　东南道巡海水军、教阅澄海。

　　槔手常。

　　庆成庆成军。

　　梅山洞剩员丹。

　　捉生延。

　　河清河阴、汴口。

　　宣勇河北、河东。本乡兵，旧名忠勇。

　　保毅秦乡军。

　　新立本城曹。

　　奉先会圣宫、永熙陵。此下至酒务杂役凡六十军，天圣以后置。

　　六军京师。

　　御营喝探京师。

　　拣中窑务京师。

　　看船广德京师。

　　拣中剩员雍丘、陈留、襄邑、咸平。

　　右衙南京、徐、郓、曹、广济、晋、陕。

　　静海徐、淮阳、通。

　　归定河阳。

　　骁勇邠。

　　感顺庆。

　　拓边环。

　　宣猛威胜。

　　静江京西路：陈、蔡、郢。江南路：南安。荆湖路：江陵、潭、岳、鼎、衡、永、郴、全。广南路、广、韶、循、潮、连、梅、南雄、英、贺、封、端、新、康、春、惠、桂、容、邕、象、昭、梧、藤、龚、蒙、浔、贵、柳、融、宜、宾、横、化、窦、高、雷、钦、郁林、廉、琼。利州路：利。

　　三略陈、鼎。

　　静虏深。

　　克胜瀛、沧、黄、保定。

　　武捷凤翔、秦、凤、鄜、延、泾、原、仪、滑、邠、宁、阶、坊、丹、晋、绛、隰、慈。

　　车军真、楚、常。

　　会通桥道西京。

　　司牧永兴、秦、阶、原、德顺。

　　盐车泰、真。

　　新招梢工真、泗。

　　拔头水军泗。

　　造船军匠吉。

　　楼店务杭。

　　造船场广。

　　驾纲水军广。

　　建安解。

　　省作院邠。

　　雄勇火山。

　　屯田保。

　　清务杭、苏、婺、温、潭。

　　静淮蔡。

　　捍海通、泰。

　　船坊铁作潭。

　　拣中曹。

　　壮城京东路：青、密、潍、登、沂、濮、莱、淄。京西路：西京、蔡、汝。河北路：诸州军。河东路：太原、辽、泽、晋、绛、潞、汾、石、慈、麟、府、宪、代、忻、隰、岚、宁化、保德、火山、威胜、岢岚。陕西路：永兴、河中、泾、原、仪、渭、鄜、庆、陕、耀、坊、华、丹、同、隰、解、镇戎、德顺。江南路：洪。

　　强勇瀛、沧、怀、冀、晋、绛、潞、汾、辽、石、慈、代、忻、泽。

　　马监北京大名、相安阳、洺广平、卫淇水、郓东平、许单镇、西京洛阳、同沙苑、郑原武。

　　城面广、端、惠、循、英、春、贺、梅、连、康、新、封、白、潮。

　　战棹钦、廉。

　　递角场留。

　　安远桂。

　　作院丹、仪。

　　色役环。

　　杂攒代。

　　作院工匠太原。

　　咸平桥道永兴。

　　运锡循。

　　水磨郑。

　　东西八作西京。

　　窑务西京。

　　鼓角将润、荆门。

　　钱监江。

　　铁木匠营池。

　　酒务营池。

　　竹匠营池。

　　酒务杂役江宁。

　　诸司库务、河清、马递铺等役卒：

　　东西八作司、广备、杂役、效役、壮役。

　　牛羊司、御辇院、军器库、后苑造作所、后苑工匠、文思院、内弓箭库、南作坊、北作坊、弓弩院、法酒库、西染院、绫锦院、裁造院、修内司、翰林司、仪鸾司、事材场、四园苑、玉津园、养象、广德、金明池杂役、鞍辔库、醴泉观、万寿观、集禧观、礼宾院、驼坊、内酒坊，右宣徽院转补，分隶三司、提举司。

　　河清、街道司，隶都水监。

　　后苑御弓箭库、作坊物料库、后苑东门药库、内茶纸库、御厨、御膳厨、供庖务、内物库、外物料库、油库、醋库、都监院物料库、西水磨务、东水磨务、、大通门水磨、磁器库、都茶库、内衣库、朝服法物库、祗候库、榷货务、内藏库、左藏库、布库、奉宸库、尚衣库、内香药库、退材场、东西窑务、竹木务、左右厢店宅务、修造。

　　诸仓、修造。

　　下卸司、东西装卸。

　　排岸司、广济。

　　左右街司、左右金吾仗司、西太一宫、铸泻务、开封府步驿、致远务、车营务、诸门并府界马递铺，分隶三司、提举司、开封府。

　　熙宁以后之制。

　　河北路骑军之额，自骑射而下十有二；步军之额，自奉化而下二十有六，并改号曰崇胜。凡一百一十二指挥，二万九千二百七十人。

　　桥道澶。

　　壮城、牢城诸州。

　　马监北京大名、相州安阳、洺州广平、卫州淇水。

　　骑射北京、真定、沧、澶、相、恩、冀、棣。

　　威边瀛、相、邢、祁、滨、磁、卫、赵、莫、洺、乾宁、广信、通利。

　　飞将北京。

　　飞勇棣。

　　突阵怀。

　　厅直瀛、沧、雄、霸、莫、保定。

　　衙队德、永静。

　　保静恩。

　　轻骑邢。

　　顺节真定。

　　敢胜深。

　　定塞定、真定、冀、沧、雄、博、深、乾宁。

　　奉化怀。熙宁七年，京东、河北置拣中厢军，怀、卫、濮各二，德、博、棣、齐各一。

　　静边棣。

　　耀武定。

　　怀节澶。

　　广霸北京。

　　制戎冀。

　　雄锐真定。

　　定虏深。

　　静虏赵。

　　定和定。

　　保顺沧。

　　清远雄、霸。

　　克胜瀛、沧、莫、保定。

　　保节定、真定、沧、瀛、相、邢、洺、冀、祁、德、滨、保、雄、磁、博、赵、深、怀、卫、顺安、通利、信安、保定、安肃、永定、永静。

　　怀宁定、真定、祁。

　　劲勇邢。元丰四年，升为真定府北砦劲勇，为禁军。

　　宣武大名、真定、怀、卫。元祐二年，在京师置第十三至第十五三指挥。

　　威勇沧。

　　崇胜真定。熙宁七年，京东、河北置拣中厢军，怀、濮各一，德、博、棣、齐各二。

　　肃宁肃城。

　　广济通利。熙宁八年，诏以六分为额，罢所差客军。

　　屯田保。

　　宁边乾宁。

　　强壮邢。

　　宣勇瀛、沧、怀、冀。

　　广威元符元年，诏河北路大名府等二十二州军创置马步军五十六指挥，马军以广威为名。

　　河东路骑军之额，自威边而下二；步军之额，自左衙而下十有八，并改号曰雄猛。凡五十二指挥，一万二千四百一十人。

　　本城火山。

　　牢城诸州。

　　壮城太原、辽、泽、晋、绛、潞、汾、石、慈、麟、府、宪、代、忻、隰、岚、宁化、保德、火山、威胜、岢岚。

　　杂攒代。

　　作院工匠太原。

　　威边泽、辽。

　　保胜岚。

　　左衙、右衙晋。

　　水军潞、保德。

　　雄猛绛。

　　永宁潞。

　　永霸泽。

　　弓箭晋。

　　顺安慈。

　　顺霸隰。

　　宣猛威胜。

　　招收汾、辽、泽、石、潞、慈、晋、绛、代、忻、威胜、平定。

　　开边平定。

　　保节太原、晋、绛、汾、辽、泽、石、潞、慈、麟、府、宪、代、忻、隰、威胜、岢岚、火山、保德、平定。

　　劲勇太原、岚、汾、辽、泽、潞、晋、宪、代、忻、隰、岢岚、平定、宁化、威胜。

　　武捷晋、绛、隰、慈。

　　宁塞太原、汾、辽、石、代、忻。

　　广济寿阳。熙宁八年，以六分为额，减诸路所差防河客兵。

　　宣勇晋、绛、潞、汾、辽、石、慈、代、忻、泽、威胜、平定。

　　陕西路骑军之额，自骑射而下有六；步军之额，自左衙而下二十有九，并改号曰保宁。凡一百一十一指挥，二万五百六十三人。

　　开山秦。

　　关河河中。

　　司牧永兴、秦、阶、原、德顺。

　　省作院邠。

　　壮城永兴、河中、泾、原、仪、谓、鄜、庆、陕、耀、坊、华、丹、同、陇、乾、解、镇戎、德顺。

　　牢城诸州。

　　马监同州沙苑。

　　作院丹、仪。

　　色役环。

　　咸阳桥道永兴。

　　骑射永兴、凤翔、河中、陕、华、秦、泾、鄜。

　　安边永兴、凤翔、河中、同、华、耀、乾、解、虢。

　　昭武河中。

　　必敌陕、邠。

　　定边泾。

　　马斗永兴。

　　突阵延、同、乾。

　　厅直华。

　　保胜鄜。

　　归恩凤翔。

　　定戎泾。

　　安塞环、庆。

　　衙队陇、仪。

　　飞砦环。

　　必胜庆。

　　保节永兴、秦、邠、宁、鄜、延、环、庆、泾、原、仪、渭、丹、陇、坊、镇戎、德顺。

　　左衙耀、陕。

　　右衙陕。

　　保宁渭。熙宁七年，诏系役厢禁军自今权免役，专肄习武艺，置凤翔府简中保宁六指挥三千人，专备熙河修城砦。元丰五年，兰州置二。绍兴三年，熙河增置四，又于泾原创置十。元符三年十月，诏拨陕西路保宁指挥入厢军额，从知渭州章楶请也。

　　随身商。

　　崇顺阶。

　　水军秦、陕。熙宁五年，镇洮置一，崇宁三年，鄯州及龙支城名置二。

　　耀武宁、华。

　　定安河中。

　　奉化凤翔。

　　广平虢。

　　勇胜永兴。

　　清远永兴、延、渭、鄜、庆、泾、仪、保安。

　　开广原、同。

　　建武鄜、环。

　　昭胜坊。

　　弓箭秦。

　　崇勇成。

　　肃清乾。

　　宁远凤。

　　壮武凤翔、河中、同、耀、华、乾、解、陕、保安。

　　骁勇邠。

　　感顺庆。

　　拓边环。

　　崇节成。

　　武捷凤翔、秦、凤、鄜、延、泾、原、仪、渭、邠、宁、阶、坊、丹。

　　威勇河中。

　　采造秦。元丰四年，通远军增置一。

　　建安解。

　　京东路骑军之额，自骑射而下有三；步军之额，自左衙而下十有七，并改号曰奉化。凡五十四指挥，一万四千七百五十人。

　　壮城青、密、潍、登、沂、濮、莱、淄。

　　马监郓州东平。

　　装卸南京。

　　牢城诸州。

　　骑射南京、青、兖、郓、曹、徐、齐、潍。

　　威边南京、青、郓、密、徐、曹、齐、濮、济、淄、莱、沂、单。

　　昭武南京。

　　肃戎曹。

　　单勇单。

　　安武郓、齐。

　　必敌郓。

　　决胜济。

　　静山兖。

　　勇敢密、沂。元符二年，环庆增置二百人。

　　定边徐。

　　安东登、莱。

　　衙队曹。

　　左衙南京、郓。

　　右衙南京、徐、郓、曹、广济。

　　开武、怀化曹。

　　保宁、开远济。

　　安平齐。

　　武勇潍。

　　静海徐、潍、扬。

　　崇顺青。

　　忠略淄。

　　安海、水军登。

　　宁济莱。

　　建武密。

　　壮武青、徐、曹、兖、密、潍、齐、濮、登、莱、淮阳。

　　崇武濮。崇宁三年，诏于京西东、河东北、开封府界创置马步军五万人，步军以崇武为名。大观四年，诏四辅州阙额，于崇武等军内拨填。

　　本城曹。

　　京西路骑军之额，自骑射而下六；步军之额，自奉化而下二十有五，并改号曰劲武。凡四十五指挥，一万五千一百五十人。

　　桥道河阳。

　　开道郑。

　　步驿襄。

　　会通桥道西京。

　　采造西京。

　　牢城诸州。

　　壮城西京、蔡、汝。

　　马监许州单镇、郑州原武、西京洛阳。

　　三水磨郑。

　　东西八作西京。

　　骑射西京、河阳、陈、许、郑、颍、滑。

　　威边西京、河阳、郑、蔡、襄、邓、滑、颍、汝、郢、均、商、随、唐、信阳、光化。

　　定边蔡。

　　游奕许。

　　衙队陈。

　　保忠滑。

　　奉化郑、许、陈、蔡、滑、颍。

　　怀化许、颍。

　　开山西京。

　　随身随、唐。

　　永安西京。

　　耀武河阳、邓。

　　归定河阳。

　　壮武西京、陈、蔡、邓、襄、颍、汝、光化。

　　静江陈、蔡、郢。

　　三略陈。

　　宁淮、忠顺颍。

　　崇宁汝。

　　澄海襄。

　　保定均、信阳。

　　怀宁房。

　　宣节郢。

　　崇化光化。

　　长剑滑。

　　西怀化许。

　　防城均。

　　威勇西。

　　广济陈。

　　静淮蔡。

　　淮南路骑军之额，自威边而下六；步军之额，自左衙而下二十有七，并改号曰宁淮。凡一百二指挥，四万一千二百八十五人。

　　桥道寿。

　　水运泰。

　　梢工都楚、真。

　　杂作都寿。

　　装发真、泗、楚、通、和。

　　水军桥道泗。

　　车军真、楚。

　　盐车泰、真。

　　新招梢工真、泗。

　　拔头水军泗。

　　牢城诸州。

　　装卸亳。

　　剩员直亳永城。

　　威边亳、庐、宿。

　　飞将亳。

　　马斗宿。

　　保胜光。

　　武胜泗、濠。

　　拣中骑射扬、庐、寿、毫、宿、泗、真、蕲、黄、濠、光、海、和、通、舒、滁、涟水、高邮、无为。

　　左衙通。

　　平难亳、濠。

　　奉化扬、亳、庐、寿、宿、濠、和、通、泰、楚、舒、真、泗、滁、无为、涟水、高邮。

　　开远扬、楚、泗。

　　六奇楚。

　　武勇泰。

　　怀安泰。

　　静海通。

　　随身宿。

　　水军扬、庐、寿、光、海、和、泰、楚、舒、真、蕲、黄、泗、涟水、高邮、无为。

　　耀武泰。

　　壮武扬、庐、寿、黄、光、海、和、通、蕲、楚、泰、舒、滁、高邮

　　。

　　宁淮、忠顺、旌勇寿。

　　静胜扬。

　　宁顺庐。

　　备边泗。

　　三捷滁。

　　宁化舒。

　　保胜光。

　　怀仁蕲、黄。

　　保节舒。

　　广济宿、海、泰、通、泗、高邮、涟水。熙宁八年以六分为额。

　　水军奉化泰、泗。

　　捍海通、泰。

　　两浙路步军之额，自捍江而下三，并改号曰崇节。凡五十一指挥，一万九千人。

　　水军诸州军。

　　船坊明。

　　船务杭、婺。

　　车军常。

　　采造明。

　　楼店务杭。

　　江桥院明。

　　堰军长安、京口、吕城、杉青。

　　清务杭、苏、婺、温。

　　捍江杭三。

　　本城秀、常。

　　鼓角将润。

　　江南路骑军之额，拣中骑射一；步军之额，自效勇而下五，并改号曰效勇。凡五十三指挥，一万六千六百五十人。

　　水军江宁、洪、虔、宣、歙、饶、信、太平、池、江、吉、筠、抚、兴国、临江、南康、广德。

　　里运江宁。

　　贡运饶。

　　水军临江。

　　梢工都洪。

　　造船军匠吉。

　　步驿江宁。

　　牢城诸州军。

　　壮城洪。

　　下卸钱监江。

　　铁木匠营、酒务营、竹匠营池。

　　酒务杂役江宁。

　　拣中骑射宣、抚、江、吉、筠、袁、歙、太平、池、饶、信、广信、南康、南安、建昌、临江、兴国。

　　效勇江宁、广德。

　　本城南安。

　　静江南安。崇宁二年七月召募。

　　武威江宁。

　　保节洪、虔、江、池、饶、信、太平、吉、筠、袁、抚、兴国。

　　荆湖路骑军之额，自骑射而下三；步军之额，自左衙而下二十，并改号曰宣节。凡四十四指挥，一万一千三百人。

　　步驿荆门。

　　水运潭。

　　船坊潭、鼎。

　　渡船都潭。

　　清务、船坊铁作潭。

　　骑射江陵、潭、鄂、岳、安、澧、复、鼎、永、道、郴、邵、桂阳。

　　威边安。

　　衙队峡。

　　左衙安。

　　水军江陵、潭、衡、永、郴、邵、鄂、岳、复、安、澧、峡、鼎、归、汉阳、桂阳。

　　宁远复。

　　壮城潭、岳、安、复。

　　静江江陵、潭、岳、鼎、衡、永、郴、全。

　　三略鼎。

　　宁淮澧。

　　崇宁岳。

　　澄江辰。

　　宣节南路诸州、军、监。北路：岳、澧、鼎、荆门、诸监。熙宁七年九月，沅置一。大观元年，靖置一。

　　步捷全。

　　威棹江陵、归、峡。

　　保节鄂。

　　崇节潭。

　　威勇安。

　　牢城诸州军。

　　中军将潭、江。

　　拣中澧。

　　拣中宣节潭、澧、鼎。

　　鼓角将荆门。

　　福建路步军之额，自水军而下三，并改号曰保节。凡三十三指挥，一万一千一百五十人。

　　水军福、建、漳、泉、邵武。

　　保节建、汀、南剑。

　　崇节福、泉、兴化。

　　广南路骑军之额，自静山而下二；步军之额，自水军而下十，并改号曰清化。凡八十二指挥，一万二千七百人。

　　步驿循、贺、封、梅、康、南雄、潮、韶。

　　造船场广。

　　驾纲水军广。

　　城面广、端、惠、循、英、春、贺、梅、连、康、新、封、白、潮。

　　递角场雷。

　　运锡循。

　　牢城诸州。

　　静山宜。

　　本城马军广。

　　水军广、惠、英、贺、封、连、康、南雄、春、廉、白、邕。

　　静江广、韶、循、潮、连、梅、南雄、英、贺、封、端、新、康、春、惠、桂、容、邕、象、昭、梧、藤、龚、蒙、浔、贵、柳、宜、宾、横、融、化、窦、高、雷、钦、郁林、廉、琼。

　　澄海韶、循、潮、连、梅、南雄、英、贺、封、端、南恩、春、惠、桂、容、邕、象、昭、龚、蒙、浔、贵、柳、宾、横、融、化、雷、窦、南仪、白、钦、郁林、廉、崖、儋。并于配隶中选少壮者。

　　巡海水军广。

　　本城梅。

　　宁海琼。崇宁四年，广南西路经略司请置刀牌手三千人，于桂州置营，候教阅习熟，分戍诸州。

　　新招静江邕。

　　清化桂、容、邕、象、昭、梧、藤、蒙、龚、浔、贵、柳、宜、宾、横、融、化、窦、高、南仪、雷、白、钦、郁林、廉、琼、儋。

　　战棹钦、廉。

　　安远桂。崇宁元年十月，诏川、陕招拣足额。

　　四川路步军之额，自开远而下十，并改号曰克宁。凡一百一十一指挥，二万三千四百人。自河北路至此，凡改号、指挥人数，并因元丰以前，其后增改，各随军额。

　　桥道兴。

　　桥阁龙、剑、文、三泉。

　　防河、罗城成都。

　　牢城益、梓、利、夔。

　　开远利、剑。

　　水军兴。

　　静江利。

　　怀远兴元。

　　广塞兴元、三泉。

　　克宁成都、蜀、汉、雅、邛、嘉、绵、陵、彭、眉、简、戎、荣、普、资、梓、合、泸、遂、渠、昌、果、怀安、广安、兴元、洋、利、龙、剑、蓬、璧、文、兴、安德、三泉、夔、渝、涪、万、达、开、施、忠、云安、大宁。

　　威棹成都、嘉、眉、简。梓州路诸州军。剑、安德，夔、渝、涪、万、云安。

　　怀信利。

　　顺化兴。

　　本城梁山。

　　武宁元丰七年，诏成都府减废武宁第八指挥，置马军骑射一。

　　侍卫步军司宣效、拣中宣效、拣中六军、武严、左右龙武军、左右羽林军、左右神武军、左右武肃、武和、忠靖、神卫剩员。军头司备军。诸司库务、河清、马递铺等役卒。朝服法物库、籍田司，隶太常寺。

　　东西作坊、作坊物料库、东西广备、皮角库，隶军器监。

　　车营、致远务、养象所、左右骐骥院、左右天驷监、牧养上下监、鞍辔库、驼坊、皮剥所、御辇院，隶太仆寺。

　　文思院、绫锦院、西染裁造院，隶少府监。

　　军器衣甲库、仪鸾司、左右金吾仗司、左右街司、六军仪仗司、军器什物库，隶卫尉寺。

　　河清、街道司，隶都水监。

　　修内司、东西八作司、竹木务、东西退材场、事材场、东西窑务、作坊物料库，隶将作监。

　　御厨、翰林司、牛羊司、法酒库、内酒坊、外物料库、醋库、油库，隶光禄寺。

　　左藏库、布库、香药库、都茶库、左右厢店宅务、修造。

　　榷货务、祗候库，隶太府寺。

　　修仓司、四园苑、都水磨、排岸司、装卸、金池明杂役，隶司农寺。

　　醴泉观、万寿观、集禧观、西太一宫、礼宾院，隶鸿胪寺。

　　广固，隶修治京城所。

　　孳生监，隶枢密院。

　　府界诸门马递铺，隶尚书驾部。

　　已上并元丰以前所隶，后皆因之。

　　建炎后禁厢兵

　　威果安吉、嘉兴、杭、平江、常、严、镇江、绍兴、庆元、温、台、婺、处、隆兴、江、宁国、南康、潭、永、衢、道、邵武、建宁、南剑、全、福、兴化、漳、汀。

　　全捷中兴立。杭、婺、安吉、平江、泉、镇江、绍兴、庆元、宁国、宝庆、福。

　　雄节杭、安吉、嘉兴、平江、常、严、温、镇江、绍兴、江阴、庆元、台、婺、处。

　　武卫镇江、绍兴、温、婺、潭。

　　威捷杭、温、镇江、绍兴、婺、潭。

　　雄捷中兴立。绍兴。

　　威胜中兴立。宝庆、庆元。

　　翼虎中兴立。隆兴。

　　雄略中兴立。吉、潭、永、衢、隆兴、全、福、广、容。

　　忠节中兴立。隆兴、抚、临江、宁国、江、建昌、兴国、南康。

　　武雄抚、隆兴、江、建昌、吉、兴国、南安、袁、临江、宁国、南康。

　　靖安中兴立。全、宝庆。

　　静江桂阳、郴、衡、道、全。

　　广节中兴立。邵武、福、漳、建宁、南剑、兴化、汀。

　　广二、广三指挥中兴立。泉。

　　亲效中兴立。广。

　　澄海广、循、连、南雄、封、英德、南恩、惠、潮、藤、容、贺、德、庆、昭、高、钦、雷。

　　建炎后厢兵

　　武严、宣效、壮役中兴立。

　　备军中兴立。

　　神卫剩员隶侍卫步军，中兴隶厢军。

　　广丰仓剩员中兴立。

　　广效中兴有拣中广效，在广效立。

　　御营喝探中兴，在京师。

　　武和开封一指挥。中兴，左右二指挥，在京。

　　武肃中兴，在京师。

　　忠靖一指挥，开封，属步军。

　　奉化属步军，三指挥。中兴有拣中奉化，在奉化上。

　　劲武在京。

　　崇胜一指挥。中兴有拣中崇胜，在崇胜上。

　　雄猛一指挥。

　　保宁中兴有拣中保宁，在保宁上。

　　宁淮中兴，在淮南。

　　捍江杭。

　　宣节中兴，在宝庆、潭、永、武冈、郴、衡、全、桂阳、靖、道、沅。

　　效勇中兴，江东、西。

　　保节中兴，五指挥。

　　克宁中兴，四川。

　　宁江中兴立。一指挥。

　　清化中兴，广西。

　　牢城诸州，以待有罪配隶人。

　　崇节中兴，杭、安吉、平江、江阴、常、严、镇江、温、庆元、台、婺、江东西。

　　开江中兴，平江。

　　横江中兴，平江、杭。

　　宁节中兴，台、福、宁国、建宁、靖。

　　清务中兴，婺。

　　山场中兴，婺。

　　效勇中兴，隆兴、抚、赣、建昌、兴国、南安、袁、吉、临江、宁国、南康。

　　靖安中兴立。潭、永、常德。

　　静江二指挥。

　　威果见禁军。

　　雄略中兴，四指挥。

　　澄海中兴，武冈、全。

　　丰国监中兴立。建宁。

　　驾纲中兴立。

　　长运中兴立。

　　修江中兴，杭。

　　都作院中兴，杭。

　　小作院中兴立。杭。

　　清湖闸中兴立。杭。

　　开湖司中兴立。杭。

　　北城堰中光立。杭。

　　西河广济中兴立。杭。

　　楼店务中兴，杭。

　　长安堰闸中兴立。杭。

　　秤斗务中兴立。杭。

　　壮城帅府望郡立之。

　　鼓角匠、船务中兴，杭。 
　
　



　
                   
志第一百四十三兵四（乡兵一）
　
　　○陕西保毅河北忠顺河北陕西强人砦户河北河东强壮河东陕西弓箭手河北等路弓箭社

　　乡兵者，选自户籍，或土民应募，在所团结训练，以为防守之兵也。周广顺中，点秦州税户充保毅军，宋因之。自建隆四年，分命使臣往关西道，令调发乡兵赴庆州。咸平四年，令陕西系税人户家出一丁，号曰保毅，官给粮赐，使之分番戍守。五年，陕西缘边丁壮充保毅者至六万八千七百七十五人。七月，以募兵离去乡土，有伤和气，诏诸州点充强壮户者，税赋止令本州输纳，有司不得支移之。先是，河北忠烈、宣勇无人承替者，虽老疾不得停籍。至是，诏自今委无家业代替者，放令自便。自是以至天禧间，并、代广锐老病之兵，虽非亲属而愿代者听。河北强壮，恐夺其农时，则以十月至正月旬休日召集而教阅之。忠烈、宣勇、广锐之归农而阙员者，并自京差补；戍于河上而岁月久远者，则特为迁补；贫独而无力召替者，则令逐处保明放停。

　　当是时，河北、河东有神锐、忠勇、强壮，河北有忠顺、强人，陕西有保毅、砦户、强人、强人弓手，河东、陕西有弓箭手，河北东、陕西有义勇，麟州有义兵，川陕有土丁、壮丁，荆湖南、北有弩手、土丁，广南东、西有枪手、土丁，邕州有溪洞壮丁、土丁，广南东、西有壮丁。

　　当仁宗时，神锐、忠勇、强壮久废，忠顺、保毅仅有存者。康定初，诏河北、河东添籍强壮，河北凡二十九万三千，河东十四万四千，皆以时训练。自西师屡衄，正兵不足，乃籍陕西之民，三丁选一，以为乡弓手。未几，刺充保捷，为指挥一百八十五，分戍边州。西师罢，多拣放焉。庆历二年，籍河北强壮，得二十九万五千，拣十之七为义勇，且籍民丁以补其不足。河东拣籍如河北法。

　　其后，议者论「义勇为河北伏兵，以时讲习，无待储廪，得古寓兵于农之意。惜其束于列郡，止以为城守之备。诚能令河北邢、冀二州分东西两路，命二郡守分领，以时阅习，寇至，即两路义勇翔集赴援，使其腹背受敌，则河北三十余所常伏锐兵矣」。朝廷下其议，河北帅臣李昭亮等议曰：「昔唐泽潞留后李抱真籍户丁男，三选其一，农隙则分曹角射，岁终都试，以示赏罚，三年皆善射，举部内得劲卒二万。既无廪费，府库益实，乃缮甲兵为战具，遂雄视山东。是时，天下称昭义步兵冠于诸军，此近代之显效，而或谓民兵只可城守，难备战阵，非通论也。但当无事时，便分义勇为两路，置官统领，以张用兵之势，外使敌人疑而生谋，内亦摇动众心，非计之得。姑令在所点集训练，三二年间，武艺稍精，渐习行阵。遇有警，得将臣如抱真者统驭，制其阵队，示以赏罚，何敌不可战哉？至于部分布列，量敌应机，系于临时便宜，亦难预图。况河北、河东皆边州之地，自置义勇，州县以时按阅，耳目已熟，行固无疑。」诏如所议。

　　治平元年，宰相韩琦言：「古者籍民为兵，数虽多而赡至薄。唐置府兵，最为近之，后废不能复。今之义勇，河北几十五万，河东几八万，勇悍纯实，出于天性，而有物力资产，父母妻子之所系，若稍加练简，与唐府兵何异？陕西尝刺弓手为保捷，河北、河东、陕西，皆控西北，事当一体。请于陕西诸州亦点义勇，止涅手背，一时不无小扰，终成长利。」天子纳其言，乃遣籍陕西义勇，得十三万八千四百六十五人。

　　是时，谏官司马光累奏，谓：「陕西顷尝籍乡弓手，始谕以不去乡里。既而涅为保捷正兵，遣戍边州，其后不可用，遂汰为民，徒使一路骚然，而于国无补。且祖宗平一海内，曷尝有义勇哉？自赵元昊反，诸将覆师相继，终不能出一旅之众，涉区脱之地。当是时，三路乡兵数十万，何尝得一人之力？议者必曰：'河北、河东不用衣廪，得胜兵数十万，阅教精熟，皆可以战；又兵出民间，合于古制。'臣谓不然。彼数十万者，虚数也；阅教精熟者，外貌也；兵出民间者，名与古同而实异。盖州县承朝廷之意，止求数多。阅教之日，观者但见其旗号鲜明，钲鼓备具，行列有序，进退有节，莫不以为真可以战。殊不知彼犹聚戏，若遇敌，则瓦解星散，不知所之矣。古者兵出民间，耕桑所得，皆以衣食其家，故处则富足，出则精锐。今既赋敛农民粟帛以给正军，又籍其身以为兵，是一家而给二家之事也。如此，民之财力安得不屈？臣愚以为河北、河东已刺之民，犹当放还，况陕西未刺之民乎？」帝弗听。于是三路乡兵，唯义勇为最盛。

　　熙宁以来，则尤重蕃兵、保甲之法，余多承旧制。前史沿革，不复具述，取其有损益者著于篇。南渡而后，土宇虽不及前，而兵制多仍其故，凡其乡兵、砦兵之可改者，皆附见焉。

　　陕西保毅开宝八年，发渭州平凉、潘原二县民治城隍，因立为保毅弓箭手，分戍镇砦。能自置马，免役。逃、死，以亲属代，因周广顺旧制也。

　　咸平初，秦州极边止置千人，分番守戍。上番人月给米六斗，仲冬，赐指挥使至副都头紫绫绵袍，十将以下皂绫袍。五年，点陕西沿边丁壮充保毅，凡得六万八千人。给资粮，与正兵同戍边郡。

　　庆历初，诏悉刺为保捷军，唯秦州增置及三千人，环、庆、保安亦各籍置。是时，诸州总六千五百十八人，为指挥三十一。

　　皇祐五年，泾原都总管程戡上言：「陕西保毅，近岁止给役州县，无复责以武技。自黥刺为保捷，而家犹不免于保毅之籍，或折卖田产，而得产者以分数助役。今秦州仅三千人，久废农业，请罢遣。」诏自今敢私役者，计佣坐之。治平初，诏置保毅田承名额者，悉拣刺以为义勇。熙宁四年，诏废其军。

　　环庆砦户、强人弓手，九年，诏如禁军法，上其籍，隶于马军司，廪给视中禁军。

　　河北忠顺自太宗朝以瀛、莫、雄、霸州、乾宁、顺安、保定军置忠顺，凡三千人，分番巡徼，隶沿边战棹巡检司。自十月悉上，人给粮二升，至二月轮半营农。庆历七年，夏竦建议与正兵参戍。八年，以水沴，多逋亡者，权益正兵代其阙额。皇祐四年，权放业农，后不复补。

　　河北陕西强人、砦户、强人弓手名号不一。咸平四年，募河北民谙契丹道路、勇锐可为间伺者充强人，置都头、指挥使。无事散处田野，寇至追集，给器甲、口粮、食钱，遣出塞偷斫贼垒，能斩首级、夺马者如赏格。虏获财畜皆畀之。庆历二年，环州亦募，涅手背，自备戎械并马，置押官、甲头、队长，户四等以下免役，上番防守，月给奉廪。三年，泾原路被边城砦悉置。

　　环、庆二州复有砦户，康定中，以沿边弓手涅手背充，有警召集防戍，与保毅弓手同。

　　大顺城、西谷砦有强人弓手，天禧、庆历间募置，番戍为巡徼斥候，日给粮。人赋田八十亩，能自备马者益赋四十亩。遇防秋，官给器甲，下番随军训练。为指挥六。

　　河北、河东强壮五代时，瀛、霸诸州已置。咸平三年，诏河北家二丁、三丁籍一，四丁、五丁籍二，六丁、七丁籍三，八丁以上籍四，为强壮。五百人为指挥，置指挥使；百人为都，置正、副都头二人、节级四人。所在置籍，择善骑射者第补校长，听自置马，胜甲者蠲其户役。五年，募其勇敢，团结附大军为栅，官给铠甲。景德元年，遣使分诣河北、河东集强壮，借库兵给粮训练，非缘边即分番迭教，寇至悉集守城，寇退营农。

　　至康定初，州县不复阅习，其籍多亡。乃诏二路选补，增其数，为伍保，迭纠游惰及作奸者。二十五人为团，置押官；四团为都，置正、副都头各一人；五都为指挥，置指挥使，各以阶级伏事。年二十系籍，六十免，取家人或他户代之。岁正月，县以籍上州，州以籍奏兵部，按举不如法者。庆历二年，悉拣以为义勇，不预者释之，而存其籍，以备守葺城池。而河东强壮自此浸废矣。

　　其募于河北者，旧给塘泊河淤之田，力不足以耕，重苦番教，应募者寡。熙宁七年罢之，以其田募民耕，户两顷，蠲其赋，以为保甲。

　　河东、陕西弓箭手周广顺初，镇州诸县，十户取材勇者一人为之，余九户资以器甲刍粮。建隆二年，诏释之，凡一千四百人。

　　景德二年，镇戎军曹玮言：「有边民应募为弓箭手者，请给以闲田，蠲其徭赋，有警，可参正兵为前锋，而官无资粮戎械之费。」诏：「人给田二顷，出甲士一人，及三顷者出战马一匹。设堡戍，列部伍，补指挥使以下，据兵有功劳者，亦补军都指挥使，置巡检以统之。」其后，鄜延、环庆、泾原并河东州军亦各募置。

　　庆历中，诸路总三万二千四百七十四人，为指挥一百九十二。是时，河东都转运使欧阳修言：「代州、岢岚、宁化、火山军被边地几二三万顷，请募人垦种，充弓箭手。」诏宣抚使范仲淹议，以为便。遂以岢岚军北草城川禁地募人拒敌界十里外占耕，得二千余户，岁输租数万斛，自备弓马，涅手背为弓箭手。既以并州明镐沮议而止。

　　至和二年，韩琦奏订镐议非是，曰：「昔潘美患契丹数入寇，遂驱旁边耕民内徙，苟免一时失备之咎。其后契丹讲和，因循不复许人复业，遂名禁地，岁久为戎人侵耕，渐失疆界。今代州、宁化军有禁地万顷，请如草城川募弓箭手，可得四千余户。」下并州富弼议。弼请如琦奏。诏具为条，视山坡川原均给，人二顷；其租秋一输，川地亩五升，坂原地亩三升，毋折变科徭。仍指挥即山险为屋，以便居止，备征防，无得擅役。

　　先是，麟、府、丰州亦以闲田募置，人给屋，贷口粮二石，而德顺军静边砦壕外弓箭手尤为劲勇。夏人利其地，数来争占，朝廷为筑堡戍守。至治平末，河东七州军弓箭手总七千五百人，陕西十州军并砦户总四万六千三百人。先是，康定元年，诏麟、府州募归业人增补义军，俾耕本户故地而免其税租。其制与弓箭手略同，而不给田。

　　熙宁二年，兵部上河东七郡旧籍七千五、今籍七千，陕西十郡并砦户旧籍四万六千三百，今唯秦凤有砦户。

　　三年，秦凤路经略使李师中言：「前年筑熟羊等堡，募蕃部献地，置弓箭手。迄今三年，所募非良民，初未尝团结训练，竭力田事。今当置屯列堡，为战守计。置屯之法，百人为屯，授田于旁塞堡，将校领农事，休即教武技。其牛具、农器、旗鼓之属并官予。置堡之法，诸屯并力，自近及远筑为堡以备寇至，寇退则悉出掩击。」从之。

　　五年，赵禼为鄜延路，以其地万五千九百顷，募汉、蕃弓箭手四千九百人。帝嘉其能省募兵之费，褒赏之。六年，禼言新募弓箭手颇习武技，请更番代正兵归京师。诏审度之。十月，诏熙河路以公田募弓箭手，其旁塞民强勇愿自占田，出租赋，联保伍，或义勇愿应募，或民户愿受蕃部地者听。

　　七年正月，带御器械王中正诣熙河路，以土田募弓箭手。所募人毋拘路分远近，不依常格，差官召募，仍亲提举。三月，王韶言：「河州近城川地招汉弓箭手外，其山坡地招蕃弓箭手，人给地一顷，蕃官两顷，大蕃官三顷。仍募汉弓箭手等为甲头，候招及人数，补节级人员，与蕃官同管勾。自来出军，多为汉兵盗杀蕃兵，以为首功。今蕃兵各愿于左耳前刺'蕃兵'字。」从之。十月，中书条例司乞五路弓箭手、砦户，除防拓、巡警及缓急事许差发外，若修城诸役，即申经略安抚、钤辖司。其有擅差发及科配、和雇者，并科违制之罪。从之。其夔州路义军、广南枪手土丁峒丁、湖南弩手、福建乡丁枪手，依此法。

　　八年，诏泾原路七驻泊就粮上下番正兵、弓箭手、蕃兵约七万余人分为五将，别置熙河策应将副。十年，知延州吕惠卿言：「自熙宁五年，招到弓箭手，只是权行差补，未曾团定指挥。本司见将本路团结将分团成指挥都分，置立将校统辖，即于临时易为勾集。」从之。

　　元丰二年，计议措置边防所言，以泾原路正兵、汉蕃弓箭手为十一将，分驻诸州。从之。

　　三年，诏：「凡弓箭手兵骑各以五十人为队，置引战、旗头、左右傔旗，及以本属酋首将校为拥队，并如正军法。蕃捉生、蕃敢勇、山河户亦如之。凡募弓箭手、蕃捉生、强人、山河户，不以等样，第募有保任、年十七已上、弓射七斗、任负带者。鄜延路新旧蕃捉生、环庆路强人、诸路汉弓箭手、鄜延路归明界保毅蕃户弓箭手，皆涅于手背。」

　　四年，泾原路经略司言：「本路弓箭手阙地九千七百顷，渭州陇山一带川原陂地四千余顷，可募弓箭手二千余人，或不愿应募，乞收其地入官。」熙河路都大经制司言；「乞依熙河旧例，许泾原、秦凤路、环庆及熙河路弓箭手投换，仍带旧户田土，耕种二年，即收入官，别招弓箭手。」皆从之。

　　五年正月，鄜延路经略司乞以新收复米脂、吴堡、义合、细浮图、塞门五砦地置汉蕃弓箭手，及春耕种，其约束补职，并用旧条。从之。二月，诏提举熙河等路弓箭手、营田、蕃部共为一司，隶泾原路制置司。四月，诏：「蕃弓箭手阵亡，依汉弓箭手给赙。弓箭手出战，因伤及病羸不能自还者，并依军例赐其家。」七月，提举熙河路弓箭手营田蕃部司康识、兼提举举营田张大宁言：「乞应新收复地差官分画经界，选知农事厢军耕佃，顷一人。其部押人员、节级及雇助人工岁入赏罚，并用熙河官庄法。余并招弓箭手营田，每五十顷为一营，差谙农事官一员干当。」从之。

　　六年，鄜延路经略司言：「弓箭手于近里县置田两处，立户及四丁已上，乞取一丁为保甲，一丁为弓箭手，有二丁至三丁，即且令充弓箭手。」诏保甲愿充弓箭手者听，其见充弓箭手与当丁役，毋得退就保甲，陕西、河东亦如之。

　　八年，诏罢秦凤路置场集教弓箭手，令经略司讲求土人习教所宜立法。

　　元祐元年，诏罢提举熙河等路弓箭营田蕃部司。三年，兵部言：「泾原路陇山一带系官地，例为人侵冒，略无色役。非自朝廷置局招置摽拨，无以杜绝奸弊。」从之。其后，殿前司副都指挥使刘昌祚奏根括陇山地凡一万九百九十顷，招置弓箭手人马凡五千二百六十一，赐敕书奖谕。四年，诏将陇山一带弓箭手人马别置一将管干，仍以泾原路第十二将为名。五年，诏户部遣官往熙河兰岷路代孙路措置弓箭手土田。

　　绍圣元年，枢密院言：「熙河兰岷路经略司奏，本路弓箭手，自展置以来，累经战斗，内有战功补三班差使已上之人，欲并遣归所属差使，仍以其地令亲属承刺，如无，即别召人承之。」三年正月，诏：「自今汉蕃人互投弓箭手者，官司不得收刺，违者杖一百。」五月，诏在京府界、诸路马军枪手并改充弓箭手，兼习蕃枪。四年，诏张询、巴宜专根括安西、金城膏腴地顷亩，可以招置弓箭手若干人，具团结以闻。

　　元符元年二月，枢密院言：「钟传奏，近往泾原与章楶讲究进筑天都山、南牟等处。今相度如展置青南讷心，须置一将。乞权于熙、秦两路辍那。新城内土田并招弓箭手，仍置提举官二员。熙、秦两路弓箭手，每指挥以三百人为额，乞作二十指挥招置，不一二年间，须得数千民兵，以充武备。」从之。七月，诏：「陕西、河东路新城砦合招弓箭手投换。其元祐八年四月不得招他路弓箭手指挥勿用。」三年，提举泾原路弓箭手安师文知泾州，罢提举弓箭手司。

　　崇宁元年九月，枢密院勘会：「陕西五路并河东，自绍圣开斥以来，疆土至广，远者数百里，近者不减百里，罢兵以来，未曾措置。田多膏腴，虽累降诏置弓箭手，类多贫乏，或致逃走。州县镇砦污吏豪民冒占沃壤，利不及于平民，且并缘旧疆，侵占新土。今遣官分往逐路提举措置，应缘新疆土田，分定腴瘠，招置弓箭手，推行新降条法。旧弓箭手如愿出佃新疆，亦仰相度施行。」诏汤景仁河东路，董采秦凤路，陶节夫环庆路，安师文鄜延路，并提举弓箭手。元符三年罢提举司，今复置。

　　崇宁二年十一月，安师文奏：「据权通判德顺军事卢逢原申，根括打量出四将地分管下五砦、新占旧边壕外地共四万八千七百三十一顷有奇，乞特赐优赏。」诏安师文特授左朝议大夫，差遣如故；卢逢原特授朝请郎。

　　二年九月，熙河路都转运使郑仅奉诏相度措置熙河新疆边防利害，仅奏：「朝廷给田养汉蕃弓箭手，本以藩扞边面，使顾虑家产，人自为力。今拓境益远，熙、秦汉蕃弓箭手乃在腹里，理合移出。然人情重迁，乞且家选一丁，官给口粮，团成耕夫使佃官庄。遇成熟日，除粮种外，半入官，半给耕夫，候稍成次第，听其所便。」从之。

　　五年三月，赵挺之言：「湟、鄯之复，岁费朝廷供亿一千五百余万。郑仅初建官庄之议，朝廷令会计其岁入，凡五庄之入，乃能支一庄之费。盖鄯、湟乃西蕃之二小国，湟州谓之邈川，鄯州谓之青唐，与河南本为三国，其地滨河，多沃壤。昔三国分据时，民之供输于其国厚，而又每族各有酋长以统领之，皆衣食赡足，取于所属之民。自朝廷收复以来，名为使蕃民各占旧地以居，其实屡更战斗，杀戮窜逐，所存无几。今兵将官、帅臣、知州多召闲民以居，贪冒者或受金乃与之地，又私取其羊马驼畜，然无一毫租赋供官。若以昔输于三国者百分之一入于县官，即湟州资费有余矣。」帝深然之。

　　翌日，知枢密院张康国入见，力言不可使新民出租，恐致扰动众情；且言蕃民既刺手背为兵，安可更出租赋。帝因宣谕：「新民不可摇动，兼已令多招弓箭手矣。」廷之奏：「弓箭手，官给以地而不出租，此中国法也。若蕃兵，则其旧俗既输纳供亿之物，出战又人皆为兵，非弓箭手之比。今朝廷所费不赀，经营数年，得此西蕃之地，若无一毫之入，而官吏、戍卒馈饷之费皆出于朝廷，何计之拙也！」帝曰：「已令姚雄经画。」时累诏令雄括空闲地，召人耕垦出课，故深以挺之所奏为然。挺之又云：「鄯、湟之复，羌人屡叛，溪撦罗撒走降夏国，夏国纳之，时时寇边，兵不解严而馈运极艰。和籴入粟，鄯州以每石价至七十贯，湟州五十余贯。盖仓场利于客人入中乞取，而官吏利于请给斛斗，中官获利百倍，人人皆富。是以上下相蒙，而为朝廷之害。」

　　熙宁三年，熙河运司以岁计不足，乞以官茶博籴，每茶三斤易粟一斛，其利甚博。朝廷谓茶马司本以博马，不可以博籴，于茶马司岁额外，增买川茶两倍茶，朝廷别出钱二百万给之，令提刑司封桩。又令茶马官程之邵兼领转运使，由是数岁边用粗足。及挺之再相，熙河漕司屡申以军粮不足为急，乃令会去年抛降钱数共一千一百万驮，一驮价直三千至四十千，二百驮所转不可胜计，今年已降拨银、钱、绢等共九百万，乃令更支两倍茶一百万驮。张康国同进呈，得旨，乃密检元丰以来茶惟用博马指挥以进。然康国不知两倍茶自非博马之数，而何执中、邓洵武杂然和之。由是两倍茶更不支给，而鄯、湟兵费不给矣。

　　七年，诏：「边地广而耕垦未至，膏腴荒闲，刍粟翔踊，岁籴本不赀。昨累降指挥，令泾原路经略司与提举弓箭手司措置，召人开垦，以助塞下积粟，为备边无穷之利。访闻提举弓箭手司与经略司执见不同，措置议论，不务和协。其提举泾原路弓箭手钱归善可罢。」

　　大观三年二月，臣僚言：「自复西宁州，馈给每多，而储积未广，买价数增，市物随踊，地利不辟，兵籍不敷，盖招置之术失讲，劝利之法未兴也。乞委帅臣、监司讲求，或募或招，何为而可足弓箭手之数，以期于不阙；或拘或诱，何为而使蕃部著业而责以耕耘。田既垦则谷自盈，募既充而兵益振，是收班超之功，尽充国之利也。」诏：「熙、河、洮、岷前后收复，岁月深久，得其地而未得其利，得其民而未得其用。地利不辟，兵籍不敷，岁仰朝廷供亿，非持久之道。可令详究本末，条画来上。」

　　政和三年，秦凤路经略安抚使何常奏：

　　自古行师用兵，或骑或步，率因地形。兵法曰：「蕃兵惟劲马奔冲，汉兵惟强弩掎角。」盖蕃长于马，汉长于弩也。今则不然。西贼有山间部落谓之「步跋子」者，上下山坡，出入溪润，最能逾高超远，轻足善走。有平夏骑兵谓之「铁鹞子」者，百里而走，千里而期，最能倏往忽来，若电击云飞。每于平原驰骋之处遇敌，则多用铁鹞子以为冲冒奔突之兵；山谷深险之处遇敌，则多用步跋子以为击刺掩袭之用。此西人步骑之长也。我诸路并塞之民，皆是弓箭手地分，平居以田猎骑射为能，缓急以追逐驰骋相尚。又沿边土兵，习于山川，惯于驰骤。关东戍卒，多是硬弩手及摽牌手，不惟扞贼劲矢，亦可使贼马惊溃。此中国步骑之利也。

　　至道中，王超、丁罕等讨继迁，是时马上用弩，遇贼则万弩齐发，贼不能措手足而遁。又元丰间，刘昌祚等趋灵州，贼众守隘，官军不能进。于是用牌子为先锋，贼下马临官军，其势甚盛，昌祚等乃以牌子踢跳闪烁，振以响环，贼马惊溃。若遇贼于山林险隘之处，先以牌子贼，次以劲弓强弩与神臂弓射贼先锋，则矢不虚发，而皆穿心达臆矣。或遇贼于平原广野之间，则马上用弩攒射，可以一发而尽殪。兼牌子与马上用弩，皆已试之效，不可不讲。前所谓劲马奔冲，强弩掎角，其利两得之，而贼之步跋子与铁鹞子皆不足破也。又步兵之中，必先择其魁健材力之卒，皆用斩马刀，别以一将统之，如唐李嗣业用陌刀法。遇铁鹞子冲突，或掠我阵脚，或践踏我步人，则用斩马刀以进，是取胜之一奇也。

　　诏枢密院札与诸路经略司。

　　四年，诏：「西羌久为边患，乍叛乍服，谲诈不常。顷在先朝，使者在廷，犹或犯境。今植养积岁，屡饥久困，虽誓表已进，羌夷之性不保其往。修备御于无事之时，戒不虞于萃聚之际，正在今日。可令陕西、河东路帅臣训练兵伍，除治军器，缮修楼橹，收积刍粮，常若寇至。不可谓已进誓表，辄或弛怠，堕其奸谋。所有弓箭手、蕃兵，常令优恤，逃亡者可速招补，贫乏者亦令贷借。将佐偏裨，如或软懦失职，具名以闻，或寇至失事，并行军法。」

　　五年二月，诏：「陕西、河东逐路，自绍圣开拓边疆以来，及西宁、湟、廓、洮州、积石等处新边，各有包占良田，并合招置弓箭手，以为边防篱落。至今累年，旷土尚多，应募人数未广。盖缘自罢专置提举官隶属经略司，事权不专，颇失措置。根括打量、催督开垦、理断交侵等职事，尽在极边，帅臣无由亲到。即今夏人通贡，边鄙安静。若不乘此委官往来督责，多方招刺弓箭手垦辟闲田，补助边计，以宽飞輓之劳，窃虑因循浸久，旷土愈多，销耗民兵人额，有害边防大计。兼提举文臣玩习翰墨，多务安养，罕能冲冒寒暑。可令陕西、河东逐路，并复置提举弓箭手司，仍各选差武臣一员充，理任、请给、恩数等并依提举保甲条例施行。每路各置干当公事使臣二员。仍每岁令枢密院取索逐路招到弓箭手并开垦过地土，比较优劣殿最，取旨黜陟。合措置事节，所差官条画以闻。」

　　八月，枢密院言：「欲将近里弓箭手地，但有争讼侵冒之处，并行打量，庶几杜绝侵冒之弊。」从之。是月，提举河东路弓箭手司奏：「本司体访得沿边州军逐处招置弓箭手，多将人户旧用工开耕之地指射刬夺，其旧佃人遂至失业。且所出租，仅比佃户五分之一，于公私俱不便。今欲将系官庄屯田已有人租佃及五年者，并不在招置弓箭手请射之限。其河东路察访司初不以边防民兵为重，姑息佃户，致有此弊。欲乞应熙宁八年以前人户租佃官田，并先取问佃人，如愿投刺弓箭手，每出一丁，许依条给见佃田二顷五十亩充人马地，若不愿充弓箭手，及出丁外尚有请占不尽地土，即拘收入官。」从之。

　　十一月，边防司奏：「据提举熙河兰湟路弓箭手何灌申：汉人买田常多，比缘打量，其人亦不自安，首陈已及一千余顷。若招弓箭手，即可得五百人；若纳租税，每亩三斗五升、草二束，一岁间亦可得米三万五千石、草二十万束。今相度欲将汉人置买到蕃部土田愿为弓箭手者，两顷已上刺一名，四顷已上刺两名。如愿者，依条立定租税输纳。其巧为影占者，重为禁止。」从之。

　　七年三月，诏：「熙、河、鄯、湟自开拓以来，疆土虽广而地利悉归属羌，官兵吏禄仰给县官，不可为后计。仰本路帅臣相度，以钱粮茶彩或以羌人所嗜之物，与之贸易田土。田土既多，即招置弓箭手，入耕出战，以固边圉。」

　　宣和六年七月，诏：「已降处分，陕西昨因地震摧塌屋宇，因而死伤弓箭手，内合承袭人，速具保明闻奏。」

　　靖康元年二月，臣僚言：「陕西恃弓箭手为国藩篱，旧隶帅府，比年始置提举弓箭手官，务取数多，自以为功。自是选练不精，遂使法制浸坏。欲乞详酌，罢提举官，以弓箭手复隶帅司，务求以振边声。」诏从之，河东路依此。四月，枢密院奏：「陕西、河东逐路汉弓箭手自来并给肥饶田，近年以来，多将旧人已给田分擘，招刺新人。盖缘提举官贪赏欺蔽，务要数多，妄行招刺，无以激劝。朝廷近已罢提举官，今复隶帅司所辖，况当今边事全藉民兵，若不早计，深虑误事。」诏令陕西五路制置使钱盖及陕西、河东逐路帅臣相度措置，将已分擘弓箭手田土，依旧改正拨还，所有新招到人别行给地，务要均济。仍仰帅臣严切奉行。是月，徐处仁又奏，诏并送详议司。

　　熙宁五年，泾原路经略司蔡挺言：「泾原勇敢三百四十四人，久不拣练，徒有虚名。臣委二将领季一点阅，校其骑射能否升除，补有功者以为队长，募极塞博军子尝历战阵者补其阙。益募熟户蕃部以为蕃勇敢，凡一千三百八十人，骑一千一百九十四匹，挽弓一石，驰逐击刺如法。其有功者受勇敢下等奉，余遇调发，则人给奉三百，益以刍粮。」诏诸路如挺言行之。

　　六年，枢密院言：「勇敢效用皆以材武应募从军，廪食既优，战马戎械之具皆出公上，平时又得以家居，以劳效赏者凡四补而至借职，校弓箭手减十资，淹速相远，甚非朝廷第功均赏之意。请自今河东、鄜延、秦凤、环庆、熙河路各以三百，泾原路以五百为额。第一等步射弓一石一斗，马射九斗，奉钱千；第二等以下递减一斗，奉七百至五百。季首阅试于经略司，射亲及野战中者有赏，全不中者削其奉，次季又不中者罢之。战有功者以八等定赏：一、给公据，二、以为队长，三、守阙军将，四、军将，五、殿侍，六、三班借差，七、差使，八、借职。其弓箭手有功，亦以八等定赏：一、押官，承局；二、将，虞候，十将；三、副兵马使，军使；四、副指挥使；五、都虞候；六、都指挥使；七、三班差使；八、借职。即以阙排连者次迁。

　　元丰三年，诏泾原路募勇敢如鄜延路，以百人为额。自是以后，蕃部益众，而弓箭手多蕃兵矣。

　　弓箭社河北旧有之。熙宁三年十二月，知定州滕甫言：「河北州县近山谷处，民间各有弓箭社及猎射人，习惯便利，与夷人无异。欲乞下本道逐州县，并令募诸色公人及城郭乡村百姓有武勇愿习弓箭者，自为之社。每岁之春，长吏就阅试之。北人劲悍，缓急可用。」从之。

　　元祐八年十一月，知定州苏轼言：

　　北边久和，河朔无事。沿边诸郡，军政少驰，将骄卒惰，缓急恐不可用；武艺军装，皆不逮陕西、河东远甚。虽据即目边防事势，三五年间必无警急，然居安虑危，有国之常，备事不素讲，难以应变。臣观祖宗以来，沿边要害，屯聚重兵，止以壮国威而消敌谋，盖所谓先声后实，形格势禁之道耳。若进取深入，交锋两阵，犹当杂用禁旅。至于平日保境，备御小寇，即须专用极边土人。此古今不易之论也。

　　晁错与汉文帝画备边策，不过二事：其一曰徙远方以实空虚，其二曰制边县以备敌国。宝元、庆历中，赵元昊反，屯兵四十余万，招刺宣毅、保捷二十五万人，皆不得其用，卒无成功。范仲淹、刘{山成}、种世衡等专务整缉蕃汉熟户、弓箭手，所以封殖其家、砥砺其人者非一道。藩篱既成，贼来无所得，故元昊复臣。今河朔西路被边州军，自澶渊讲和以来，百姓自相团结为弓箭社，不论家业高下，户出一人。又自相推择家资武艺众所服者为社头、社副、录事，谓之头目。带弓而锄，佩剑而樵，出入山坂，饮食长技与敌国同。私立赏罚，严于官府，分番巡逻，铺屋相望，若透漏北贼及本土强盗不获，其当番人皆有重罚。遇其警急，击鼓，顷刻可致千人。器甲鞍马，常若寇至。盖亲戚坟墓所在，人自为战，敌深畏之。先朝名臣帅定州者韩琦、庞籍，皆加意拊循其人，以为爪牙耳目之用，而籍又增损其约束赏罚。

　　熙宁六年，行保甲法，强壮、弓箭社并行废罢。熙宁七年，应两地供输人户，除元有弓箭社、强壮并义勇之类并依旧存留外，更不编排保甲。看详上件两次圣旨，除两地供输村分方许依旧置弓箭社，其余并合废罢。虽有上件指挥，公私相承，元不废罢，只是令弓箭社两丁以上人户兼充保甲，以至逐捕本界及他盗贼，并皆驱使弓箭社人户用命捉杀。见今州县，全藉此等寅夜防拓，灼见弓箭社实为边防要用，其势决不可废。但以兼充保甲之故，召集追呼，劳费失业，今虽名目俱存，责其实用，不逮往日。

　　臣窃谓陕西、河东弓箭手，官给良田，以备甲马。今河朔沿边弓箭社，皆是人户祖业田产，官无丝毫之损，而捐躯捍边，器甲鞍马与陕西、河东无异，苦乐相远，未尽其用。近日霸州文安县及真定府北砦，皆有北贼惊劫人户，捕盗官吏拱手相视，无如之何，以验禁军、弓手皆不得力。向使州县逐处皆有弓箭社，人户致命尽力，则北贼岂敢轻犯边砦，如入无人之境？臣已戒饬本路将吏，申严赏罚，加意拊循其人，辄复拾用庞籍旧奏约束，稍加增损，别立条目。欲乞朝廷立法，少赐优异，明设赏罚，以示惩劝。今已密切取会到本路极边定、保两州、安肃、广信、顺安三军边面七县一砦内管自来团结弓箭社五百八十八社，六百五十一火，共计三万一千四百一十一人。若朝廷以为可行，立法之后，更敕将吏常加拊循，使三万余人分番昼夜巡逻，盗边小寇来即擒获，不至狃忄犬以生戎心。而事皆循旧，无所改作，敌不疑畏，无由生事，有利无害，较然可见。

　　奏凡两上，皆不报。

　　政和六年，诏：「河北路有弓箭社县分，已令解发异等。其逐路县令佐，俟岁终教阅异等，帅司具优劣之最，各取旨赏罚，以为劝沮。仍具为令。」又高阳关路安抚司言：「大观三年弓箭社人依《保甲法》、《政和保甲格》较最优劣，县令各减展磨勘年有差。」诏依《保甲格》赏罚施行。

　　宣和七年二月，臣僚言：

　　往年西路提刑梁扬祖奏请劝诱民户充弓箭社，继下东路令仿西路例招诱。原立法之意，不过使乡民自愿入社者阅习武备，为御贼之具尔。奈何邀功生事之人，唯以入社之民众多为功，厚诬朝廷而敛怨于民，督责州县急于星火，取五等之籍甲乙而次之，家至户到，追胥迫胁。悉驱之入社，更无免者。法始行于西路，西路既已冒受厚赏，于是东路宪司前后论列，诞谩滋甚。近者东路之奏，数至二十四万一千七百人，武艺优长者一十一万六千，且云比之西路仅多一倍。陛下灼知其不然，虽命帅臣与廉访使者核实，彼安肯以实闻乎？今东路宪司官属与登、淄两州当职官，坐增秩者几二十人，而县令、佐不及焉。不知出入阡陌间劝诱者谁欤？此其诞谩可知矣。审如所奏，山东之寇，何累月淹时未见殄减哉？则其所奏二十四万与十一万，殆虚有名，不足以捍贼明矣！大抵因缘追扰，民不堪其劳，则老弱转徙道路，强壮起为盗贼，此亦致寇之一端也。

　　近者仰烦陛下遣将出师，授以方略，又命近臣持诏抚谕，至于发内库之藏，转淮甸之粟以振给之，宽免其税租，荡宥其罪戾，丁宁纤悉，罔不曲尽。方将归伏田亩，以为迁善远罪之民，讵可以其所甚病扰之邪？且私有兵器，在律之禁甚严。三路保伍之法，虽于农隙以讲武事，然犹事毕则兵器藏于官府。今弓箭社一切兵器，民皆自藏于家，不几于借寇哉？望陛下断自圣心，罢京东弓箭社之名，所藏兵器悉送之官，使民得免非时追呼迫胁之扰，以安其生。应两路缘弓箭社推恩者并追夺改正，首议之人重赐黜责，后为奏请诞谩，亦乞特赐施行，庶几群下悚惧，不敢妄进曲说，以肆其奸，实今日之先务也。

　　诏并依奏，梁扬祖落职，兵器并拘入官，弓箭社人依已降指挥放散。 
　
　



　
                   
志第一百四十四兵五（乡兵二）
　
　　○河北河东陕西义勇陕西护塞川峡土丁荆湖义军土丁弩手夔施黔思等处义军土丁广南西路土丁广南东路枪手邕钦溪洞壮丁福建路枪仗手江南西路枪仗手蕃兵

　　河北、河东、陕西义勇庆历二年，选河北、河东强壮并抄民丁涅手背为之。户三等以上置弩一，当税钱二千，三等以下官给。各营于其州，岁分两番训练，上番给奉廪，犯罪断比厢军，下番比强壮。

　　治平元年，诏陕西除商、虢二州，余悉籍义勇。凡主户三丁选一，六丁选二，九丁选三，年二十至三十材勇者充，止涅手背。以五百人为指挥，置指挥使、副二人，正都头三人，十将、虞候、承局、押官各五人，岁以十月番上，阅教一月而罢。又诏秦州成纪等六县，有税户弓箭手、砦户及四路正充保毅者，家六丁刺一，九丁刺二；有买保毅田承名额者，三丁刺一，六丁刺二，九丁刺三，悉以为义勇。是岁，诏秦、陇、仪、渭、泾、原、邠、宁、环、庆、鄜、延十二州义勇，遇召集防守，日给米二升，月给酱菜钱三百。盖庆历初，河北路总十八万九千三十一人，河东路总七万七千七十九人，陕西路治平初总十五万六千八百七十三人。

　　熙宁初，枢密使吕公弼请以河北义勇每指挥拣少壮艺精者百人为上等，手背添刺「上等」字，旌别教阅，及数外艺优者亦籍之，俟有阙则补。从之。十二月，诏河北义勇，县以岁阅；当阅于州者，宜分番，岁以一番；灾伤当罢者听旨。其以指挥分番者，大名府五十三为四番，真定、瀛、洺、邢、沧、定、冀、恩、赵、深、磁、相、博自三十九以及十二并为三番，德、祁、澶、棣、霸、滨、永静、永宁、怀、卫、乾宁、莫、保、通利自十一以及四并为二番。九指挥已上者再分本番为三，教始十月，止十二月。六指挥已上者再分本番为二，教始十月，止十一月，终满一月罢遣。

　　帝尝问陈升之曰：「侯叔献言义勇上番何如？」王安石曰：「此事似可为，但少须年岁间议之。」升之曰：「今募兵未已，且养上番义勇，则调度尤不易。」安石曰：「言募兵之害虽多，及用则患少，以民与兵为两途故也。」十二月，帝言：「义勇可使分为四番出戍。」吕公弼曰：「须先省得募兵，乃可议此。」安石曰：「计每岁募兵死亡之数，乃以义勇补之可也。」陈升之欲令义勇以渐戍近州，安石曰：「陛下若欲变数百年募兵之弊，则宜果断，详立法制。不然，无补也。」帝以为然，曰：「须豫立定条法，不要宣布，以渐推行可也。」两府议上番，或以为一月，或以为一季，且令近戍，文彦博等又言难使远戍，安石辩之甚力。

　　是月，兵部上陕西、河北、河东义勇数：陕西路二十六郡旧籍十五万三千四百，益以环、庆、延州保毅、弓箭手三千八百，总十五万六千八百，为指挥三百二十一；河北三十三郡旧籍十八万九千二百，今籍十八万六千四百，为指挥四百三十；而河东二十郡，自庆历后总七万七千，为指挥一百五十九。凡三路义勇之兵，总四十二万三千五百人。

　　三年七月，王安石进呈蔡挺乞以义勇为五番教阅事，帝患密院不肯措置，安石曰：「陛下诚欲行，则孰能御？此在陛下也。」泾、渭、仪、原四州义勇万五千人，旧止戍守，经略使蔡挺始令遇上番依诸军结队，分隶诸将。选艺精者迁补，给官马，月廪、时帛、郊赏与正兵同，遂与正兵相参战守。时土兵有阙，召募三千人。挺奏以义勇点刺累年，虽训肄以时，而未施于征防，意可以案府兵遗法，俾之番戍，以补土兵阙。诏复问以措置远近番之法。挺即条上，以四州义勇分五番，番三千人，防秋以八月十五日上，十月罢；防春以正月十五日上，三月罢，周而复始。诏从之，行之诸路。九月，秦凤经略安抚司言：「保毅人数不曾拣充义勇，而其子孙转易田土，分烟析姓，少有正身。乞令保毅军已于丁数内拣刺充义勇者，与免承认保毅。」从之。十月，韩绛乞差著作佐郎吕大忠等赴宣抚司，以备提举义勇，从之。是月，韩绛言：「今将义勇分为七路，延、丹、坊为一路，邠、宁、环、庆为一路，泾、原、仪、渭为一路，秦、陇为一路，陕、解、同、河中府为一路，阶、成、凤州、凤翔府为一路，乾、耀、华、永兴军为一路。逐年将一州之数分为四番，缘边四路十四州，每年秋冬合用一番屯戍；近里三路十二州军，即令依此立定番次，未得逐年差发，遇本处阙少正兵，即得勾抽或那往次边守戍。」从之。十一月，判延州郭逵言：「陕西起发义勇赴缘边战守，今后并令自赍一月糗粮，折本户税赋。若不能自备，则就所发州军预请口食一月。」从之。

　　十二月，司马光上疏曰：

　　臣以不才，兼领长安一路十州兵民大柄。到官以来，伏见朝廷及宣抚等司指挥，分义勇作四番，欲令以次于缘边戍守，选诸军骁锐及募闾里恶少以为奇兵，造干粮、炒饭、布囊、力车以备馈运，悉取岁赐赵秉常之物散给缘边诸路，又竭内地府库甲兵财物以助之。且以永兴一路言之，所发人马，甲八千副，钱九万贯，银二万三千两，银碗六千枚，其余细琐之物，不可胜数。动皆迫以军期，上下相驱，急于星火。官吏狼狈，下民惊疑，皆云国家将以来春大举六师，长驱深入，以讨秉常之罪。

　　臣以疏贱，不得预闻庙堂之议，未知兹事为虚为实。昨者亲承德音，以为方今边计，惟宜谨严守备。其入寇，则坚壁清野，使之来无所得，兵疲食尽，可以坐收其弊。臣退而思念，圣谋高远，深得王者怀柔远人之道，实天下之福。及到关中，乃见凡百处置，皆为出征调度。臣不知有司在外，不谕圣意，以致有此张皇，将陛下默运神算不令愚贱之臣得闻其实也？臣不胜惶惑，窃为陛下危之。况关中饥馑，十室九空，为贼盗者纷纷已多。县官仓库之积，所余无几，乃欲轻动大众，横挑猛兽，此臣之所大惧也。

　　伏望陛下深鉴安危之机，消之于未萌，杜之于未形。速下明诏抚谕关中之民以朝廷不为出征之计，其义勇更不分番于缘边戍守，亦不选募奇兵。凡诸调发为馈运之具者悉令停罢，爱惜内地仓库之储，以备春深赒救饥穷之人。如此，岂惟生民之幸，亦社稷之福也。惟陛下裁察。

　　再言之甚力，于是永兴一路独得免。

　　四年，诏罢陕西路义勇差役。又诏罢陕西诸路提举义勇官，委本属州县依旧分番教阅。

　　五年七月，命崇文院校书王安礼专一编修三路义勇条贯。是月，帝问王安石义勇事如何，安石曰：「宜先了河东一路。河东旧制，每年教一月，今令上番巡检下半月或十日，人情无不悦。又以东兵万人所费钱粮，且取一半或三分之二，依保甲养恤其人，即人情无不忻愿者。」闰七月，执政同进呈河东保甲事，枢密院但欲为义勇、强壮，不别名保甲。王安石曰：「此非王安礼初议也。」帝曰：「今以三丁为义勇，两丁为强壮，三丁远戍，两丁本州县巡检上番，此即王安礼所奏，但易保丁为强壮。人习强壮久，恐别名或致不安也。」安石曰：「义勇非单丁不替，强壮则皆第五等户为之。又自置弓弩及箭寄官库，须上教乃给。今以府界保甲法推之河东，盖宽利之，非苦之也。」帝曰：「河东义勇、强壮，已成次第。今欲遣官修义勇强壮法，又别令人团集保甲如何？」安石曰：「义勇要见丁数，即须隐括，因团集保甲，即一动而两业就。今既差官隐括义勇，又别差官团集保甲，即一事分为两事，恐民不能无扰。」帝卒从安石议。彦博请令安石就中书一面施行此事。安石曰：「本为保甲，故中书预议。若止欲作义勇、强壮，即合令枢密院取旨施行。」帝曰：「此大事，须共议乃可。」是月，秦凤路经略吕公弼乞从本司选差官，自十月初，择诸州上番义勇材武者以为「上义勇」，免赍送刍粮之役。募养马者为「有马上义勇」，并免其本户支移。从之。

　　六年九月，诏义勇人员、节级名阙，须因教阅排连迁补。十月，熙河路经略司言：乞许人投换义勇，以地给之，起立税额。诏以官地招弓箭手，仍许近里百姓壮勇者占射，依内地起税，排保甲；即义勇愿投充及民户愿受蕃部地者听之。其顷亩令经略司以肥瘠定数。十一月，诏永兴军、河中府、陕、解、同、华、鄜、延、丹、坊、邠、宁、环、庆、耀十五州军各依元刺义勇外，商、虢州、保安军并止团成保甲。七年，诏义勇正身不许应募充刺，已应募者召人对替。

　　八年四月，诏韩琦等，曰：「河朔义勇民兵，置之岁久，耳目已熟，将校甚整，教习亦良。然团结保甲，一道纷然。义勇旧人十去其七，或拨入保甲，或放而归农，得增数之虚名，破可用之成法，此又徒起契丹之疑也。」七月，诏应义勇家人投军后，本户余丁数少，合免义勇，并许投军。十月，诏：「五路义勇每年赴州教，保甲赴县教，并自十月至次年正月终。义勇不及十指挥、保甲不及十都者，自十二月起教，各据人数分定番次，教阅一月，不许拆破指挥、都保。其人数少处，只作一番、两番，不须满所教月分。其年已上番者，止教半月。」十二月，诏五路义勇并与保丁轮充及检察盗贼，有违犯，依保丁法。

　　九年正月，诏义勇、保甲逐年遇阅日比试所习武艺，五路每州以二十分为率取一，分为五等，第一等解发。四月，诏：「河北西路义勇、保甲分三十六番，随便近村分，于巡检、县尉下上番，半月一替。岁于农闲月，并下番人并令所辖巡检、县尉择宽广处聚教五日。」是月，兵部言：「旧条，义勇、保甲所习事艺以十分为率，弓不得过二分，枪刀共不得过二分，余并习弓弩。」诏枪手依旧专习外，刀牌手令兼习弓弩，仍颁样下五路施行。九月，诏永兴、秦凤等路义勇，以主户三丁以上充，不拘户等。是年，诸路所管义勇：河北东路三万六千二百一十八人，河北西路四万五千七百六十六人，永兴军路八万七千九百七十八人，秦凤路三万九千九百八十人，河东路三千五百九十五人，总二十四万七千五百三十七人。

　　元丰二年，中书、枢密院请河北陕西义勇、保甲皆如诸军诵教阅法。从之。三年，诏五路转运、提举官巡历所至，按阅见教义勇、保甲，不如法者，牒提点刑狱司施行。四年，蒲宗孟言，乞开封府、五路义勇并改为保甲。自此以次行于诸路矣。此后义勇改为义勇保甲，载《保甲篇》。

　　陕西护塞庆历元年，募土人熟山川道路蕃情、善骑射者涅臂充。二百人为指挥，自备戎械，就乡闾习武技，季一集州阅教。无事放营农，月给盐茗。有警召集防守，即廪给之，无出本路。

　　川峡土丁熙宁七年，经制泸州夷事熊本募土丁五千人，入夷界捕戮水路大小四十六村，荡平其地二百四十里，募民垦耕，联其夷属以为保甲。元祐二年，泸南沿边安抚使司言：「请应泸人因边事补授班行，自备土丁子弟在本家地分防拓之人，更无廪给酬赏。若遇贼，临时取旨。其敢邀功生事，重置于法。」从之。

　　政和六年，泸南安抚使孙羲叟奏：「边民冒法买夷人田，依法尽拘入官，招置土丁子弟。见招到二千四百余人，欲令番上。」从之。

　　宣和四年，诏：「茂州、石泉军旧管土丁子弟，番上守把，不谙射艺。其选施、黔兵善射者各五十人，分任教习，候精熟日遣回。」

　　荆湖路义军土丁、弩手不见创置之始，北路辰、澧二州，南路全、邵、道、永四州皆置。盖溪洞诸蛮，保据岩险，叛服不常，其控制须土人，故置是军。皆选自户籍，蠲免徭赋，番戍砦栅。大率安其风土，则罕婴瘴毒。知其区落，则可制狡狯。其校长则有都指挥使、副都指挥使、指挥使、副指挥使、都头、副都头、军头、头首、采斫招安头首、十将、节级，皆叙功迁补，使相综领。施之西南，实代王师，有御侮之备，而无馈饷之劳。其后，荆南、归、陕、鼎、郴、衡、桂阳亦置。

　　庆历二年，北路总一万九千四百人，南路总五千一百五十人。番戍诸砦，或以岁，或以季，或以月。上番人给口粮，有功迁补。自都副指挥使岁给绵袍、月给食钱，指挥使给食钱，副指挥使给紫大绫绵袍，都头已上率有廪给。

　　熙宁元年，籍荆湖南、北路义军凡一万五千人，军政如旧制。六年，诸路行保甲，司农寺请令全、邵二州土丁、弩手、弩团与本村土人共为保甲，以正、副指挥使兼充都副保正，以都头、将虞候、头首、都甲头兼充保长，以左右节级、甲头兼充小保长。番上则本铺土丁、弩手、弩团等同为一保，其隔山岭不及五大保者亦各置都保正一人。

　　元祐七年，选差邵州邵阳、武岗、新化等县中等以下户充土丁、弩手，与免科役，七年一替。排补将级，不拘替放年，分作两番边砦防拓，不得募人。凡上番，依禁军例教阅武艺及专习木弩。如有私役，并论如《私役禁军敕》。

　　绍圣二年，枢密院言：「荆湖南路安抚、转运、提刑、常平司奏请，邵州管下缘边堡砦置弩手一千四百人，乞依元丰六年诏，于五等户轮差，并半年一替。其上番人如有故，许家人少壮有武艺者代充。」从之。

　　崇宁二年，荆湖南路安抚、钤辖李闳言：「收复绥宁县上堡里、临口砦，合用防拓弩手千人，乞于邵州邵阳、武冈两县中等以下户选差，半年一替；遇上番，月支钱米；排补阶级，自正副使而下至左右甲头，依旧为七阶；分两番部辖，令邵州给帖。」从之。

　　政和七年，以辰、沅、澧等州更戍土丁与营田土丁名称重垒，将兵马都钤辖司招填土丁改为鼎、澧路营田刀弩手。

　　重和元年，辰州招到刀弩手二千一百人，其官吏各转官，减磨勘年有差。

　　宣和四年，靖州通道县有边警，诏添置刀弩手二千人。

　　夔州路义军土丁、壮丁州县籍税户充，或自溪洞归投。分隶边砦，习山川道路，遇蛮入寇，遣使袭讨，官军但据险策应之。其校长之名，随州县补置，所在不一。职级已上，冬赐绵袍，月给食盐、米麦、铁钱；其次紫绫绵袍，月给盐米；其次月给米盐而已，有功者以次迁。

　　施、黔、思三州义军土丁，总隶都巡检司。施州诸砦有义军指挥使、把截将、砦将，并土丁总一千二百八十一人，壮丁六百六十九人。又有西路巡防殿侍兼义军都指挥使、指挥使、都头、十将、押番、砦将。黔州诸砦有义军正副指挥使、兵马使、都头、砦将、把截将，并壮丁总千六百二十五人。思州、洪杜、彭水县有义军指挥使、巡检将、砦将、科理、旁头、把截、部辖将，并壮丁总千四百二十二人。

　　渝州怀化军。溱州江津巴县巡遏将，皆州县调补。其户下率有子弟、客丁，遇有寇警，一切责办主户。巡遏、把截将岁支料盐，袄子须三年其地内无寇警乃给，有劳者增之。州县籍土丁子弟并器械之数，使分地戍守。

　　嘉祐中，补涪州宾化县夷人为义军正都头、副都头、把截将、十将、小节级，月给盐，有功以次迁，及三年无夷贼警扰，即给正副都头紫小绫绵旋襕一。涪陵、武龙二县巡遏将，砦一人，以物力户充，免其役。其义军土丁，岁以籍上枢密院。

　　广南西路土丁嘉祐七年，籍税户应常役外五丁点一为之。凡得三万九千八百人。分队伍行阵，习枪、镖排，冬初集州按阅。后递岁州县迭教，察视兵械。以防收刈，改用十一月教，一月罢。

　　熙宁七年，知桂州刘彝言：「旧制，宜、融、桂、邕、钦五郡土丁，成丁已上者皆籍之。既接蛮徼，自惧寇掠，守御应援，不待驱策。而近制主户自第四等以上，三取一以为土丁。而旁塞多非四等以上，若三丁籍一，则减旧丁十之七。余三分以为保丁，保丁多处内地，又俟其益习武事，则当蠲土丁之籍。恐边备有阙，请如旧制便。」奏可。

　　元丰六年，广西经略使熊本言：「宜州土丁七千余人，缓急可用。欲令所属编排，分作都分，除防盗外，缘边有警，听会合掩捕。」从之。

　　元符二年，广西察访司言：「桂、宜、融等用土丁缘边防拓，差及单丁，乞差两丁以上之家。」从之。

　　广南东路枪手嘉祐六年，广、惠、梅、潮、循五州以户籍置，三等已上免身役，四等以下免户役，岁以十月一日集县阅教。治平元年，诏所在遣官按阅，一月罢，有阙即招补，不足，选本乡有武技者充。

　　熙宁元年，诏广州枪手十之三教弓弩手。是岁，会六郡枪手，为指挥四十一，总一万四千七百有奇。三年，知广州王靖言：「东路枪手，自至和初立为土丁之额，农隙肄业一月，乃古者寓兵于农之策也。然训练劝奖之制未备，请比三路义勇军政教法条上约束。」四年，知封州邓中立请以本路未置枪手州县，如广、惠等五郡例置。奏可。六年，广东驻泊杨从先言：「本路枪手万四千，今为保甲，两丁取一，得丁二十五万，三丁取一，得丁十三万。以少计之，犹十倍于枪手。愿委路分都监二员，分提举教阅。」诏司农寺定法以闻。其后，户四等以上，有三丁者以一为之，每百人为一都，五都为一指挥。自十一月至二月，月轮一番阅习，凡三日一试，择其技优者先遣之。七年，诏广南东西路旧枪手、土丁户依河北、陕西义勇法，三丁选一，余州无枪手、土丁者勿置。九年，兵部言：「广、惠、循、潮、南恩五郡枪手，请籍主户第四等以上壮丁，毋过旧额一万四千，余以为保甲。」奏可。

　　元丰二年，诏：广、惠、潮、封、康、端、南恩七州皆并边，外接蛮徼，宜依西路保甲教习武艺。时又诏虔州枪仗手以千五百，抚州、建昌军乡丁、关军、枪仗手各以千七百为额。监司以农隙按阅武艺，如广东制。

　　邕、钦溪洞壮丁治平二年，广南西路安抚司集左、右两江四十五溪洞知州、洞将，各占邻迭为救应，仍籍壮丁，补校长，给以旗号。峒以三十人为一甲，置节级，五甲置都头，十甲置指挥使，五十甲置都指挥使，总四万四千五百人，以为定额。各置戎械，遇有寇警召集之，二年一阅，察视戎械。有老病并物故名阙，选少壮者填，三岁一上。

　　熙宁中，王安石言：「募兵未可全罢，民兵则可渐复，至于二广，尤不可缓。今中国募禁军往戍南方多死，害于仁政。陛下诚移军职所得官十二三，鼓舞百姓豪杰，使趋为兵，则事甚易成。」于是，苏缄请训练二广洞丁。旧制，一岁教两月。安石曰：「训练之法，当什伍其人，拔其材武之士以为什百之长。自首领以下，各以禄利劝奖，使自勤于阅习，即事艺可成，部分可立，缓急可用。」六年，广南西路经略沈起言：「邕州五十一郡峒丁，凡四万五千二百。请行保甲，给戎械，教阵队。艺出众者，依府界推恩补授。」奏可。

　　九年，赵禼征交阯，入辞，帝谕以「用峒丁之法，当先诱以实利，然后可以使人。甘言虚辞，岂能责其效命？比鄜延集教蕃兵，赖卿有以制之，使轻罪可决，重罪可诛。违西夏则其祸远，违帅臣则其祸速，合于兵法'畏我不畏敌'之义，故能责其效命。王师之南，卿宜选募劲兵数千，择枭将领之，以胁诸峒，谕以大兵将至，从我者有赏，其不从者按族诛之。兵威既振，先胁右江，右江既附，复胁左江，两江附则诸蛮无不附者。然后以攻交人刘纪巢穴，甚非难也。郭逵性吝啬，卿宜谕以朝廷兵费无所惜，逵复事崖岸，不通下情，将佐莫敢言者，卿至彼，以朕语诏之。」

　　十年，枢密院请：「邕、钦峒丁委经略司提举，同巡检总莅训练之事，一委分接。岁终上艺优者，与其酋首第受赏。五人为保，五保为队。第为三等：军功武艺出众为上，蠲其徭役；人材矫捷为中，蠲其科配；余为下。边盗发则酋长相报，率族众以捍寇。」十二月，诏邕、钦丁壮自备戎械，贫者假以官钱，金鼓旗帜官给，间岁大阅，毕则敛藏之。

　　元丰元年，经略司请集两江峒丁为指挥，权补将校。奏可。二年，广西经略司言：「团结邕、钦峒丁为指挥一百七十五，籍武艺上等一万三千六百七人。」诏下诸臣献议措置峒丁事，付曾布参酌损益，创为规画，务令详尽，便于施行。布乃请令镇砦监押、砦主同管辖兵甲使臣与巡检等，分定州峒总制，立赏罚惩劝。增置都巡检使两员，分提举。及增首领丁壮，岁阅之，以武艺绝伦者闻，量材补授。诏增都巡检使二员，余下熊本择其可者施行之。

　　五年，诏：「广南保甲如戎、泸故事，自置裹头无刃枪、竹标排、木弓刀、蒿矢等习武技，遇捕盗则官给器械。

　　六年，诏枢密承旨司讲议广西峒丁如开封府界保甲集教、团教法。是年，提点广西路刑狱彭次云言：「邕苦瘴疠，请量留兵更戍，余用峒丁，以季月番上，给禁军钱粮。」诏许彦先度之，彦先等言：「若尽以代正兵，恐妨农。请计戍兵三之一代以峒丁，季轮二千赴邕州肄习武事。」从之。

　　大观二年，诏：「熙宁团集左、右江峒丁十余万众，自广以西赖以防守。今又二十万众来归。已令张庄依左、右江例相度闻奏。尚虑有司不知先务，措置灭裂，今条画行下其所修法，入熙河兰湟、秦凤路敕遵行之。」

　　福建路枪仗手元丰元年，转运使蹇周辅言：「廖恩为盗，以枪仗手捕杀，乃有冒枪仗手之名，乘贼势惊扰村落，患有甚于廖恩者。」诏犯者特加刺配。周辅请额定枪仗手人数，岁集阅之。下其章兵部。兵部请依保甲法编排，罢旧法，以隶提刑司。居相近者五人为小保，保有长，五小保为一大保长，十大保为一都、副保正。具教阅、捕盗贼、食直等令颁焉。总一万二百人有奇，以岁之农隙，部使者分阅，依弓手法赏之。二年，立法，听自置兵械寄于官，遇捕盗乃给，数外置者从私有法。

　　元祐元年，御史上官均言：「福建路往年因寇盗召募枪手，多至数百人，少不下一二百人。每岁监司亲至按试犒赏，比至阅视，其老弱不闲武技者十七八。监司所至，多先期呼集。既至，往往代名充数，冒受支赏，徒有呼集之劳，而无校试之实。欲乞重行考核，不必充满旧数，庶几得实。」

　　靖康元年，臣僚言：「天下步兵之精，无如福建路枪仗手，出入轻捷，驭得其术，一可当十。乞选官前去召募。」从之。

　　江南西路枪仗手熙宁七年，诏籍虔、汀、漳三州乡丁、枪手等，以制置盗贼司言三州壤界岭外，民喜贩盐且为盗，非土人不能制故也。

　　元丰二年，诏虔州枪仗手千五百三十六人，抚州、建昌军乡丁、关军、枪仗手各千七百七十八人为定额。每岁农隙，轮监司、提举司官案阅武艺，以备奸盗。从前江西转运副使蒋之奇请也。

　　宣和三年，兵部言：「近因江西漕臣谓本路枪仗手，元丰七年以八千三十五人为额，至元祐中减罢七千一百四十二人，元符间虽尝增立人数，比之元额犹减其七。乞诏诸路监司、帅臣并遵熙宁旧制补足元额。」从之。

　　蕃兵者，具籍塞下内属诸部落，团结以为藩篱之兵也。西北边羌戎，种落不相统一，保塞者谓之熟户，余谓之生户。陕西则秦凤、泾原、环庆、鄜延，河东则石、隰、麟、府。其大首领为都军主，百帐以上为军主，其次为副军主、都虞候、指挥使、副兵马使，以功次补者为刺史、诸卫将军、诸司使、副使、承制、崇班供奉官至殿侍。其充本族巡检者，奉同正员，月添支钱十五千，米面傔马有差。刺史、诸卫将军请给，同蕃官例。首领补军职者，月奉钱自三千至三百，又岁给冬服绵袍凡七种，紫绫三种。十将而下皆给田土。

　　康定初，赵元昊反，先破金明砦，杀李士彬父子。蕃部既溃，乃破塞门、安远砦，围延州。二年，陕西体量安抚使王尧臣言：「泾原路熟户万四百七十余帐之首领，各有职名。曹玮帅本路，威令明著，尝用之以平西羌。其后，守将失于抚驭，浸成骄黠。自元昊反，镇戎军及渭州山外皆被侵扰，近界熟户亦遭杀掠。蕃族之情，最重酬赛，因其衅隙而激怒之，可复得其用。请遣人募首领愿效用者，籍姓名及士马之数。数及千人，听自推有谋勇者授班行及巡检职名，使将领出境。破荡生户所获财畜，官勿检核。得首级及伤者给赏，仍依本族职名迁补增奉。」诏如所请。

　　庆历二年，知青涧城种世衡奏：募蕃兵五千，涅右手虎口为「忠勇」字，隶折马山族。言者因请募熟户，给以禁军廪赐使戍边。悉罢正兵。下四路安抚使仪，环庆路范仲淹言：「熟户恋土田，护老弱、牛羊，遇贼力战，可以藩蔽汉户，而不可倚为正兵。大率蕃情黠诈，畏强凌弱，常有以制之则服从可用，如倚为正兵必至骄蹇。又今蕃部都虞候至副兵马使奉钱止七百，悉无衣廪，若长行遽得禁兵奉给，则蕃官必生徼望。况岁罕见敌，何用长与廪给？且钱入熟户，蕃部资市羊马、青盐转入河西，亦非策也。若遇有警，旋以金帛募勇猛，为便。」议遂格。

　　治平二年，诏陕西四路驻泊钤辖秦凤梁寔、泾原李若愚、环庆王昭明、鄜延韩则顺各管勾本路蕃部，团结强人、壮马，预为经画，寇至则老弱各有保存之所。仍谕寔等往来蕃帐，受其牒诉，伸其屈抑，察其反侧者羁縻之，勿令猜阻以萌衅隙。实等至蕃部召首领，称诏犒劳，赍以金帛；籍城砦兵马，计族望大小，分队伍，给旗帜，使各缮堡垒，人置器甲，以备调发。仍约：如令下不集，押队首领以军法从事。自治平四年以后，蕃部族帐益多，而抚御团结之制益密，故别附于其后云：

　　秦凤路：砦十三，强人四万一千一百九十四，壮马七千九百九十一。三阳砦，十八门、三十四大部族、四十三姓、一百八十族，总兵马三千四百六十七。陇城砦，五门、五大部族、三十四小族、三十四姓，总兵马二千五十四。弓门砦，三大门、十七部族、十七姓、十七小族，总兵马一千七百四。治坊砦，二大门、二大部族、九姓、九小部族，总兵马三百六十。ＲＭ穰砦，二大门、二大部族、十一姓、十一小族，总兵马一千八百。静戎砦，门三，计大部族十、六姓、十六小族，总兵马六百二十五。定西砦，四门、四大部族、十六姓、二十八族，总兵马六百。伏羌砦，二门、二大部族、三十二姓、三十三小部族，总兵马一千九百九十二。安远砦，二十三门、二十三大部族、一百二十六姓、一百二十六小族，总兵马五千三百五十。来远砦，八门、八大部族、十九姓、十九小族，总兵马一千五百七十四。宁远砦，四门、四大部族、三十六姓、三十六小族，总兵马七千四百八十。古渭砦，一百七十二门、一百七十一姓、十二大部族、一万六千九百七十小帐，兵七千七百、马一千四百九十。

　　鄜延路：军、城、堡、砦十，蕃兵一万四千五百九十五，官马二千三百八十二，强人六千五百四十八，壮马八百十。永平砦，东路都巡检所领八族，兵一千七百五十四、马四百九。青涧城，二族，兵四千五百十、马七百三十四。陇安砦，鬼魁等九族，兵五百九十九、马一百二十九。西路德靖砦，同都巡检所领揭家等八族，兵一千一百一十四、马一百五十。安定堡，东路都巡检所领十六族，兵一千九百八十九、马四百六十。保安军，两族，兵三百六十一、马五十。德靖砦，西路同都巡检所领二十族，兵七千八百五、马八百七十七。又小胡等十九族，兵六千九百五十六、马七百二十五。保安军，北都巡检所领厥七等九族，兵一千四百四十一、马一百六十七。园林堡，两族，兵八百二十二、马九十三。肃戎军，卞移等八族，兵七百四十八、马一百二十三。

　　泾原路：镇、砦、城、堡二十一，强人一万二千四百六十六，壮马四千五百八十六，为一百十甲，总五百五队。新城镇，四族，总兵马三百四十一，为十六队。截原砦，六族，总兵马五百九十六，为六甲二十队。平安砦，十一族，总兵马二千三百八十四，为十甲四十六队。开边砦，十八族，总兵马一千二百五十四，为九甲四十四队。新门砦，十二族，总兵马一千七十三，为三甲二十八队。西壕砦，三族，总兵马四百五十四，为四甲二十队。柳泉镇，十二族，总兵马九百八十六，为七甲三十一队。绥宁、海宁砦，四族，总兵马七百八十八，为四十甲三十二队。靖安砦，四族，总兵马一千九百八十二，为四甲五十九队。瓦亭砦，四族，总兵马五百九十一，为四甲十九队。安国镇，五族，总兵马六百三十四，为五甲二十二队。耀武镇，一族，总兵马三十二，为一队。新砦，两族，总兵马一百九。东山砦，四族，总兵马二百二，为四甲九队。彭阳城，三族，总兵马一百八十四，为六甲十二队。德顺军，强人三千六百七十六，壮马二千四百八十五，为三十六甲一百三十五队。本军二十一族，总兵马二千五百二，为三十六队。隆德砦，七族，总兵马二百五十六，为一十七甲十九队。静边砦，二十四族，总兵马一千八百七，为三十六队。水洛城，十九族，总兵马一千三百五十四，为十九甲三十八队。通边砦，五族，总兵马一百七十六，为三队。

　　环庆路：镇、砦二十八，强人三万一千七百二十三，壮马三千四百九十五，总一千一百八十二队。安塞砦，四族，强人三百五十一，壮马三十，为十六队。洪德砦，二族，强人二百七十三，壮马五十三，为十队。肃远砦，三族，强人一千五百五十九，壮马二百六十三，为六十队。乌仑砦，一族，强人六百八十四，壮马一百一十八，为二十六队。永和砦，旁家一族计六标，强人一千二百五十五，壮马二百二，为四十四队。平远砦，六族，强人五百四十，壮马八十七，为二十七队。安远砦，六族，强人七百四十八，壮马一百一十六，为三十队。合道镇，十四族，强人一千五百六十五，壮马一百八十三，为五十七队。木波镇，十四族，强人二千一百六十九，壮马一百九十五，为六十一队。石昌镇，二族，强人四百六十二，壮马三十四，为十七队。马领镇，四族，强人一千一十六，壮马八十，为二十四队。团堡砦，二族，强人一千二十二，壮马一百十一，为二十四队。荔原堡，十三族，强人二千二百二十一，壮马三百九十四，为八十二队。大顺城，二十三族，强人三千四百九十一，壮马三百十四，为一百四十一队。柔远砦，十二族，强人三千三百八十一，壮马一千，为九十队。东谷砦，十六族，强人四百五十九，壮马五十六，为十四队。西谷砦，十族，强人一千七百九十四，壮马一百四十，为六十五队。淮安镇，二十七族，强人四千三百六十八，壮马三百二十一，为一百七十队。平戎镇，八族，强人一千八十五，壮马一百七十一，为四十一队。五交镇，十族，强人一千一百七，壮马七十三，为四十九队。合水镇，四族，强人六百三十一，壮马九十五，为二十四队。凤川镇，二十三族，强人八百七十五，壮马一百四十三，为二十队。华池镇，三族，强人二百六十二，壮马三十八，为十二队。业乐镇，十七族，强人一千一百七十二，壮马六十四，为四十六队。府城砦，一族，强人二百三十三，壮马五，为七队。

　　治平四年，郭逵言：「秦州青鸡川蕃部愿献地，请于川南牟谷口置城堡，募弓箭手，以通秦州、德顺二州之援，断贼入寇之路，」闰三月，收原州九砦蕃官三百八十一人，总二百二十九族，七千七百三十六帐，蕃兵万人，马千匹。是岁，罢四路内臣主蕃部者，选逐路升朝使臣谙练蕃情者为之。

　　熙宁元年，议者谓：

　　熟羌乃唐设三使所统之党项也。自西夏不臣，种落叛散，分寓南北。为首领者父死子继，兄死弟袭，家无正亲，则又推其旁属之强者以为族首，多或数百，虽族首年幼，第其本门中妇女之令亦皆信服，故国家因其俗以为法。其大首领，上自刺史，下至殿侍，并补本族巡检，次首领补军主、指挥使，下至十将，第受廪给。岁久，主客族帐，混淆莫纪。康定中，尝遣蒋偕籍之。今逾三十年，主家或以累降失其先职族首名品，而客户或以功为使臣，军班超处主家之上。军兴调发，有司惟视职名，使号令其部曲，而众心以非主家，莫肯为用。

　　请自今蕃官身殁，秩高者子孙如例降等以为本族巡检，其旁边能捍贼者给奉，远边者如旧限以岁月；其已降等或三班差使、殿侍身殁无等可降者，子孙不降，充军主、指挥使者即以为殿侍。如此，则本族蕃官名品常在。或其部曲立功当任官者，非正亲毋得为本族巡检，止增其奉；其军主至十将，祖、父有族帐兵骑者，子孙即承其旧，限年受廪给；能自立功者不用此令。如此，则熟羌之心皆知异日子孙不失旧职，世为我用矣。

　　枢密院乃会河东路，蕃部承袭不降资；秦凤路降两资，泾原路蕃官告老以门内人承代亦不降资，鄜延、环庆路蕃官使臣比类授职。蕃官副兵马使以上元无奏到之人，诏鄜延、环庆路蕃官本族首领子孙当继袭者，若都军主以下之子孙勿降，殿侍并差使、殿侍之子孙充都军主，借职、奉职之子孙充殿侍，侍禁、殿直之子孙充差使、殿侍、供奉官之子孙补借职，承制以下子孙补奉职；其诸司副使以上子孙合继袭者，视汉官遗表加恩二等。奏可。

　　二月，知青涧城刘怤言：「所隶归明号箭手八指挥，凡三千四百余人、马九百匹，连岁不登，愿以丹州储粮振恤。」诏下其章转运司行之。

　　二年，郭逵奏：「蕃兵必得人以统领之。若专迫以严刑，彼必散走山谷，正兵反受其弊。当设六术以用之：曰远斥堠，曰择地利，曰从其所长，曰舍其所短，曰利诱其心，曰战助其力。此用蕃兵法也。」诏从之。

　　三年，宣抚使韩绛言：「亲奉德音，以蕃部子孙承袭者多幼弱，不能统众，宜选其族人为众信伏者代领其事。圣算深远，真得御边之要。请下诸路帅臣以诏从事。」

　　四年，诏：「蕃官殿侍、三班差使补职，或由殿侍迁差使及十二年，尝充巡检或管干本族公事，或为蕃官指挥，或尝备守御之任者，总管司以闻，特与迁改。」

　　五年，王韶招纳沿边蕃部，自洮、河、武胜军以西，至兰州、马衔山、洮、岷、宕、叠等州，凡补蕃官、首领九百三十二人，首领给飧钱、蕃官给奉者四百七十二人，月计费钱四百八十余缗，得正兵三万，族帐数千。

　　六年，帝谓辅臣曰：「洮西香子城之战，官军贪功，有斩巴毡角部蕃兵以效级者，人极嗟愤。昔李靖分汉蕃兵各为一队，无用众于纷乱。」王安石进曰：「李靖非素拊循蕃部者也，故其教兵当如此。今熙河蕃部既为我用，则当稍以汉法治之，使久而与汉兵如一。武王用微、卢、彭、濮人，但为一法。今宜令蕃兵稍与汉同，与蕃贼异，必先录用其豪杰，渐以化之。此用夏变夷之术也。」帝乃诏王韶议其法。

　　帝曰：「岷、河蕃部族帐甚众，傥抚御咸得其用，可以坐制西夏，亦所谓以蛮夷攻蛮夷者也。陕西极塞，傥会合训练，为用兵之势以忾敌人，彼必随而聚兵以应我。频年如此，自致困弊。兵法所谓'佚能劳之'者也。」安石对曰：「朝廷当先为不可胜，聚粮积财，选兵而已。新附之羌，厚以爵赏，收其豪杰，赐之坚甲利兵，以激其气，使人人皆有趋赴之志，待我体强力充，鼓行而西，将无不可者。」冯京、王珪曰：「傥如圣策，多方以误之，彼既疲于点集，而我无攻取之实，久之必不我应。因尔举兵，若蹈无人之境矣。」帝曰：「此正晋人取吴之策也。夫欲经营四夷，宜无先于此矣。」帝尝谓：「蕃部未尝用兵，恐以虚名内附，临事不可使。」安石对曰：「刚克柔克，所用有宜。王韶以为先以恩信结纳其人，有强梗不服者，乃以杀伐加之。大抵蕃部之情，视西夏与中国强弱为向背。若中国形势强，附中国为利，即不假杀伐，自当坚附。矧蕃部之俗，既宗贵种，又附强国，今用木征贵种等三人，又稍以恩信收蕃部，则中国形势愈强，恐不假杀伐，而所附蕃部自可制使。」帝以为然。是时，王韶拓熙河地千二百里，招附三十余万口。安石奏曰：「今以三十万之众，渐推文法，当即变其夷俗。然韶所募勇敢士九百余人，耕田百顷，坊三十余所。蕃部既得为汉，而其俗又贱土贵货，汉人得以货与蕃部易田，蕃人得货，两得所欲，而田畴垦，货殖通，蕃汉为一，其势易以调御。请令韶如诸路以钱借助收息，又捐百余万缗养马于蕃部，且什伍其人，奖劝以武艺，使其人民富足，士马强盛，奋而使之，则所向可以有功。今蕃部初附，如洪荒之人，唯我所御而已。」

　　七年，韶言：「讨平河州叛蕃，辟土甚广，已置弓箭手，又以其余地募蕃兵弓箭手，每砦三指挥或至五指挥，每指挥二百五十人，人给田百亩，以次蕃官二百亩，大蕃官三百亩，仍募汉弓箭手为队长，稍众则补将校，暨蕃官同主部族之事。其蕃弓箭手并刺'蕃兵'字于左耳，以防汉兵之盗杀而效首者。」诏如其请。十一月，王中正团结熙河界洮、河以西蕃部，得正兵三千八十六人，正、副队将六十人，供赡一万五千四百三十人。

　　八年五月，诏李承之参定蕃兵法。十一月，诏：「选陕西蕃兵丁壮户，九丁以上取五，六取四，五取三，三取二，二取一，并年二十以上，涅手背，毋过五丁。每十人置十将一，五十人置副兵马使一，百人置军使一、副兵马使一，二百人置军使一、副兵马使三，四百人加军使一、副兵马使一，五百人又加指挥使一、副兵马使一，过五百人，每百人加军使一、副兵马使一，即一族三十人已上亦置副兵马使一，不及二十人止置十将。月受奉，仍增给钱，指挥使一千五百至十将有差。」

　　十年，枢密院言：「陕西、河东议立团结蕃部法，欲如所奏。」上手诏曰：「夏人所恃以强国者，山界部落数万之众尔。按其地志，朝廷已据有其半。彼用之则并小凌大，所向如欲。在我则徒能含抚豢养，未尝得其死力，岂惟不能用之，又恐其为患也。故小有悖戾，有司惟能以利说解之，上下相习畏惮，任其纵散，久失部勒。其近降之法，固未可信其必行，然以理言之，彼此均有其人，而利害辽远。今苟循边人，众知其说，止于旧法聊改一二，则收功疑亦不异往日。徒为纷纷，无补于事。可再下吕惠卿参详以闻。」

　　元丰六年，诏：「蕃官虽至大使，犹处汉官小使臣之下。朝廷赏功增秩，以为激劝，乃尔卑抑，则孰知迁官之荣？宜定蕃汉官序位。」后河东经略司言：「蕃官部堡塞兵出战，尝以汉官驱策，恐不当与汉官序位。」而兵部请蕃汉非统辖者乃令序官，奏可。熙河兰会路经略制置使李宪言：「治蕃兵，置将领，法贵简而易行，详而难犯。臣今酌蕃情立法，凡熙河兰会五郡，各置都同总领蕃兵将二人；本州诸部族出战，蕃兵及供赡人马各置管押蕃兵使臣十人。五郡蕃兵自为一将，出战则以正兵继之，旗帜同色。蕃兵以技艺功劳第为四等，蕃官首领推迁如之。」八月，宪又言：「汉蕃兵骑杂为一军，语言不通，居处饮食悉不便利。昔李靖以蕃落自为一法，臣近以蕃兵自为一将，厘汉、蕃为两军，相参号令，军事惟所使焉。」

　　七年，泸南缘边安抚司言：「罗始党生界八姓，各愿依七姓、十九姓刺充义军，团结为三十一指挥，凡一万五千六百六十人。」从之。

　　元祐元年，臣僚言：「泾原路蕃兵人马凡众，遇临敌与正兵错杂，非便。」诏下其章四路都总管详议，环庆范纯粹言：「汉、蕃兵马诚不可杂用，宜于逐将各选廉勇晓蕃情者一员专充蕃将，令于平日钤束训练，遇有调发，即令部领为便。」又言：「顷兵部议乞蕃、汉官非相统辖者，并依官序相压；其城砦等管辖蕃官，即依旧在本辖汉官之下。诏从其请。且诸路蕃官，不问官职高卑，例在汉官之下，所以尊中国，制远人也。行之既久，忽然更制，便与不相统辖之官依品序位，即边上使臣及京职官当在蕃官之下十有八九，非人情所能堪。蕃部凶骄，岂可辄启？宜悉依旧制，并序汉官之下。」从之。

　　元符二年三月，泾原经略司言：「乞将东西路蕃兵将废罢，仍于顺便城砦隶属逐将统领，与汉兵相兼差使。」秦凤路如之。四月，环庆路经略安抚司言：「新筑定边城有西夏来投蕃部甚众，欲自今将归顺之人，就新城收管给田，仍乞选置总领蕃兵正、副二员。」从之。 
　
　



　
                   
志第一百四十五兵六（乡兵三）
　
　　○保甲建炎后乡兵建炎后砦兵

　　保甲熙宁初，王安石变募兵而行保甲，帝从其议。三年，始联比其民以相保任。及诏畿内之民十家为一保，选主户有干力者一人为保长。五十家为一大保，选一人为大保长。十大保为一都保，选为众所服者为都保正，又以一人为之副。应主客户两丁以上，选一人为保丁。附保。两丁以上有余丁而壮勇者亦附之。内家赀最厚、材勇过人者亦充保丁，兵器非禁者听习。每一大保夜轮五人警盗。凡告捕所获，以赏格从事。同保犯强盗、杀人、放火、强奸、略人、传习妖教、造畜蛊毒，知而不告，依律伍保法。余事非干己，又非敕律所听纠，皆毋得告，虽知情亦不坐。若于法邻保合坐罪者乃坐之。其居停强盗三人，经三日，保邻虽不知情，科失觉罪。逃移、死绝、同保不及五家，并他保。有自外入保者，收为同保，户数足则附之，俟及十家，则别为保，置牌以书其户数姓名。既行之畿甸，遂推之五路，以达于天下。时则以捕盗贼相保任，而未肄以武事也。

　　四年，始诏畿内保丁肄习武事。岁农隙，所隶官期日于要便乡村都试骑步射，并以射中亲疏远近为等。骑射校其用马，有余艺而愿试者听。第一等保明以闻，天子亲阅试之，命以官使。第二等免当年春夫一月，马藁四十，役钱二千。本户无可免，或所免不及，听移免他户而受其直。第三、第四等视此有差。艺未精愿候阅试，或附甲单丁愿就阅试者，并听。都副保正武艺虽不及等，而能整齐保户无扰，劝诱丁壮习艺及等，捕盗比他保最多，弭盗比他保最少，所隶官以闻，其恩视第一等焉。都副保正有阙，选大保长充。都副保正虽劝诱丁壮习艺，而辄强率妨务者，禁之。吏因保甲事受赇、敛掠，加乞取监临三等，仗、徒、编管、配隶，告者次第赏之，命官犯者除名。时虽使之习武技而未番上也。

　　五年，右正言、知制诰、判司农寺曾布言：「近日保户数以状诣县，愿分番隶巡检司习武技，提点司以闻朝廷及司农寺，未敢辄议，愿下提点司送中书详审，付司农具为令。」于是诏：「主户保丁愿上番于巡检司，十日一更，疾故者次番代之。月给口粮、薪菜钱，分番巡警，每五十人轮大保长二、都副保正一统领之。都副保正月各给钱七千，大保长三千。当番者毋得辄离本所。捕逐剧盗，虽下番人亦听追集，给其钱斛，事讫遣还，毋过上番人数，仍折除其上番日。巡检司量留厢界给使，余兵悉罢。应番保丁武技及第三等已上，并记于籍。遇岁凶，五分已上者第振之，自十五石至三石为差。」十一月，又诏尉司上番保丁如巡检司法。

　　六年，诏开封府畿以都保置木契，左留司农寺，右付其县，凡追胥、阅试、肄习则出契。是月，又诏行于永兴、秦凤、河北东西、河东五路，唯毋上番。余路止相保任，毋习武艺，内荆湖、川、广并边者可肄武事，令监司度之。后惟全、邵土丁、邕、钦洞丁、广东枪手改为保甲者则肄焉。十二月，乃罢河北西路强壮、缘边弓箭社系籍番上巡守者。

　　初，开封府畿、五路保甲及五万人，二年一解发，诣京师阅试命官，开封府畿十人，五路七人。八年，诏开封府畿及一万人、五路及一万五千人，各许解发一人。

　　九年，枢密院请自今都副保正、义勇军校二年一比选，县考其训习武艺及等最多、捕察而盗贼最少者上于州，州上所辖官司，同比较以闻。或中选人多，则择武艺最优者。额外尚有可解发者，则第其次为之旌劝。第一次，州县籍记姓名，犯杖以下听赎；第二次，以等第赐杖子、紫衫、银带，犯徒罪情轻奏裁；累及三次者，降宣补之，给马及刍菽。五路义勇军校二千，解发毋得过三人。保甲都副保正之解发者亦以二年，府界六人，河北、河东各四人，永兴、秦凤等路七人。都保正、指挥使与下班殿侍，副保正、副指挥使与三司军将，正副都头与守阙军将，并赐衣及银带、银裹头杖，给马有差。

　　初，保甲隶司农，熙宁八年，改隶兵部，增同判一、主簿二、干当公事官十，分按诸州，其政令则听于枢密院。十年，枢密院副都承旨张诚一上《五路义勇保甲敕》。元丰元年，翰林学士、权判尚书兵部许将修《开封府界保甲敕》，成书上之，诏皆颁焉。

　　二年十一月，始立《府界集教大保长法》，以昭宣使入内内侍省副都知王中正、东上阁门使狄谘兼提举府界教保甲大保长，总二十二县为教场十一所，大保长凡二千八百二十五人，每十人一色事艺，置教头一。凡禁军教头二百七十，都教头三十，使臣十。弓以八斗、九斗、一石为三等，弩以二石四斗、二石七斗、三石为三等，马射九斗、八斗为二等，其材力超拔者为出等。当教时，月给钱三千，日给食，官予戎械、战袍，又具银楪、酒醪以为赏犒。

　　三年，大保长艺成，乃立团教法，以大保长为教头，教保丁焉。凡一都保相近者分为五团，即本团都副保正所居空地聚教之。以大保长艺成者十人衮教，五日一周之。五分其丁，以其一为骑，二为弓，三为弩。府界法成，乃推之三路，各置文武官一人提举，河北则狄谘、刘定，陕西则张山甫，河东则黄廉、王崇拯，以封桩养赡义勇保甲钱粮给其费。是岁，引府界保甲武艺成，帝亲阅，录作能者，余赐金帛。

　　四年，改五路义勇为保甲。狄谘、刘定部领澶州集教大保长四百八十二人见于崇政殿，召执政赐坐阅试，补三班借职、差使、借差凡三十六人，余赐金帛有差。迁谘四方馆使，定集贤校理。又诏曰：「三路见训民兵非久，什长艺成，须便行府界团教之，钱粮、官吏并如畿县，未知及期能办与不。若更稽延日月，必致有误措置大法，可令承旨取索会校之。」其年，府界、河北、河东、陕西路会校保甲，都保凡三千二百六十六，正长、壮丁凡六十九万一千九百四十五，岁省旧费缗钱一百六十六万一千四百八十三，岁费缗钱三十一万三千一百六十六，而团教之赏为钱一百万有奇不与焉。凡集教、团教成，岁遣使则谓之提举按阅，率以近臣挟内侍往给赏钱，按格令从事。诸路皆以番次艺成者为序，率五六岁一遍，独河东以金帛不足，乃至十一岁。上以晋人勇悍，介辽、夏间，讲劝宜不可后，诏赐缗钱十五万。时系籍义勇、保甲及民兵凡七百一十八万二千二十八人云。熙宁九年之数。

　　保甲立法之初，故老大臣皆以为不便，而安石主议甚力，帝卒从之。今悉著其论难，使来者考焉。

　　帝尝论租庸调法而善之，安石对曰：「此法近井田，后世立事粗得先王遗意，则无不善。今亦无不可为。顾难速成尔。」及帝再问，则曰：「人主诚能知天下利害，以其所谓害者制法，而加于兼并之人，则人自不敢保过限之田；以其所谓利者制法，而加于力耕之人，则人自劝于力耕，而授田不能过限。然此须渐乃能成法。使人主诚知利害之权，因以好恶加之，则所好何患人之不从，所恶何患人之不避？若人主无道以揆之，则多为异议所夺，虽有善法，何由立哉？」

　　帝谓府兵与租庸调法相须，安石则曰：「今义勇、土军上番供役，既有廪给，则无贫富皆可以入卫出戍，虽无租庸调法，亦自可为。第义勇皆良民，当以礼义奖养。今皆倒置者，以涅其手背也，教阅而縻费也，使之运粮也。三者皆人所不乐，若更殴之就敌，使被杀戮，尤人所惮也。」

　　冯京曰：「义勇亦有以挽强得试推恩者。」安石曰：「挽强而力有不足，则绝于进取，是朝廷有推恩之滥。初非劝奖使人趋武用也。今欲措置义勇皆当反此，使害在于不为义勇，而利在于为义勇，则俗可变而众技可成。臣愿择乡闾豪杰以为将校，稍加奖拔，则人自悦服。矧今募兵为宿卫，及有积官至刺吏以上者。移此与彼，固无不可，况不至如此费官禄，已足使人乐为哉！陛下诚能审择，近臣皆有政事之材，则异时可使分将此等军矣。今募兵出于无赖之人，尚可为军、厢主，则近臣以上岂不及此辈，此乃先王成法，社稷之长计也。」帝以为然。

　　时有欲以义勇代正兵者，曾公亮以为置义勇、弓手，渐可以省正兵。安石曰：「诚然，第今江、淮置新弓手，适足以伤农。」富弼亦论京西弓手非便。安石曰：「揆文教，奋武卫，先王所以待远迩者固不同。今处置江、淮与三边，事当有异。」

　　帝又言节财用，安石对以减兵最急。帝曰：「比庆历数已甚减矣。」因举河北、陕西兵数，虑募兵太少，又训择不精，缓急或阙事。安石则曰：「精训练募兵而鼓舞三路之民习兵，则兵可省。臣屡言河北旧为武人割据，内抗朝廷，外敌四邻，亦有御奚、契丹者，兵储不外求而足。今河北户口蕃息，又举天下财物奉之，常若不足。以当一面之敌，其施设乃不如武人割据时。则三路事有当讲画者，在专用其民而已。」帝又言：「边兵不足以守，徒费衣廪。然固边圉又不可悉减。」安石曰：「今更减兵，即诚无以待急缓；不减，则费财困国无已时。臣以谓傥不能理兵，稍复古制，则中国无富强之理。」

　　帝曰：「唐都长安，府兵多在关中，则为强本。今都关东而府兵盛。则京师反不足待四方。」安石曰：「府兵在处可为，又可令入卫，则不患本不强。」韩绛、吕公弼皆以入卫为难。文彦博曰：「如曹、濮人专为盗贼，岂宜使入卫？」安石曰：「曹、濮人岂无应募？皆暴猾无赖之人，尚不以为虞；义勇皆良民，又以物力户为将校，岂当复以为可虞也？」

　　陈升之欲令义勇以渐戍近州。安石曰：「陛下若欲去数百年募兵之敝，则宜果断，详立法制，令本末备具。不然，无补也。」帝曰：「制而用之，在法当预立条制，以渐推行。」彦博等又以为土兵难使千里出戍。安石曰：「前代征流求，讨党项，岂非府兵乎？」帝曰：「募兵专于战守，故可恃；至民兵，则兵农之业相半，可恃以战守乎？」安石曰：「唐以前未有黥兵，然亦可以战守。臣以谓募兵与民兵无异，顾所用将帅如何尔。将帅非难求，但人主能察见群臣情伪，善驾御之，则人材出而为用，不患无将帅。有将帅，则不患民兵不为用矣。」

　　帝曰：「经远之策，必至什伍其民，费省而兵众，且与募兵相为用矣。」安石对曰：「欲公私财用不匮，为宗社长久计，募兵水法诚当变革。」帝曰：「密院以为必有建中之变。」安石对曰：「陛下躬行德义，忧勤政事，上下不蔽，必无此理。建中所以致变，德宗用卢杞之徒而疏陆贽，其不亡者幸也。」

　　时开封鞫保户有质衣而买弓箭者，帝恐其贫乏，难于出备。安石曰：「民贫宜有之，抑民使置弓箭，则法所弗去也。往者冬阅及巡检番上，唯就用在官弓矢，不知百姓何故至于质衣也。然自生民以来。兵农为一，耒耜以养生，弓矢以免死，皆凡民所宜自具，未有造耒耜、弓矢以给百姓者也。然则虽使百姓置弓矢，亦不为过。第陛下优恤百姓甚至，故今立法，一听民便尔。且府界素多群盗，攻劫杀掠，一岁之间至二百火，逐火皆有赏钱，备赏之人即今保丁也。方其备赏之时，岂无卖易衣服以纳官赏者？然人皆以谓赏钱宜出于百姓。夫出钱之多不足以止盗，而保甲之能止盗，其效已见，则虽令民出少钱以置器械，未有损也。」帝曰：「赏钱人所习惯，则安之如自然；不习惯，则不能无怨。如何决坏民产，民不怨；决河以坏民产，则怨矣。」

　　帝尝批：「陈留县所行保甲，每十人一小保，中三人或五人须要弓箭，县吏督责，无者有刑。百姓买一弓至千五百，十箭至六七百，当青黄不接之际，贫下客丁安能出办？又每一小保用民力筑射垛，又自办钱粮起铺屋。每保置鼓，遇贼声击，民居远近不一，甲家遭贼，鼓在乙家，则无缘声击。如此，须人置一鼓，费钱不少。可速指挥令止如元议，团保觉察盗贼，余无得施行。乡民既忧无钱买弓箭，加以传惑徙之戍边，是以父子聚首号泣者非虚也。」安石进呈不行。

　　帝谓安石：「保甲诚有斩指者，此事宜缓而密。」安石曰：「日力可惜。」帝曰：「然亦不可遽，恐却沮事。」安石曰：「此事自不敢不密。」权知开封府韩维等言：「诸县团结保甲，乡民惊扰。祥符等县已毕，其余县乞候农闲排定。」时府界诸县乡民，或自残伤以避团结。安石辨说甚力。时曾孝宽为府界提点，榜募告捕扇惑保甲者虽甚严，有匿名书封丘郭门者，于是诏重赏捕之。

　　安石曰：「乃者保甲，人得其愿上番状，然后使之，宜于人情无所惊疑。且今居藏盗贼及为盗贼之人，固不便新法。陛下观长社一县，捕获府界剧贼为保甲迫逐出外者至三十人。此曹既不容京畿，又见捕于辅郡，其计无聊，专务扇惑。比闻为首扇惑者已就捕，然至京师亦止有二十许人。以十七县十数万家，而被扇惑者才二十许人，不可谓多。自古作事，未有不以势率众而能令上下如一者。今联十数万人为保甲，又待其应募乃使之番上，比乃以陛下矜恤之至。令保甲番上捕盗，若任其自去来，即孰肯听命？若以法驱之，又非人所愿。且为天下者，如止欲任民情所愿而已，则何必立君而为之张官置吏也？今辅郡保甲，宜先遣官谕上旨，后以法推行之。」帝曰：「然。」

　　一日，帝谓安石曰：「曾孝宽言，民有斩指诉保甲者。」安石曰：「此事得于蔡骃。赵子几使骃验问，乃民因斫木误斩指，参证者数人。大抵保甲法，上自执政大臣，中则两制，下则盗贼及停藏之人，皆所不欲。然臣召乡人问之，皆以为便。则虽有斩指以避丁者，不皆然也。况保甲非特除盗，固可渐习为兵。既人皆能射，又为旗鼓变其耳目，且约以免税上番代巡检兵；又自正、长而上，能捕贼者奖之以官，则人竞劝。然后使与募兵相参，则可以销募兵骄志，且省财费，此宗社长久之计。」

　　帝谓什伍百姓如保甲，恐难成，不如便团结成指挥，以使臣管辖。安石曰：「陛下诚能果断，不恤人言，即便团结指挥，亦无所妨。然指挥是虚名，五百人为一保，缓急可唤集，虽不名为指挥，与指挥使无异，乃是实事。幸不至大急，即免令人骇扰而事集为上策。」帝遂变三路义勇如府畿保甲法。

　　冯京曰：「义勇已有指挥使，指挥使即其乡里豪杰。今复作保甲，令何人为大保长？」安石曰：「古者民居则为乡，伍家为比，比有长，及用兵，即五人为伍，伍有伍司马。二十五家为闾，闾有闾胥，二十五人为两，两有两司马。两司马即闾胥，伍司马即比长，第随事异名而已。此乃三代六乡六军之遗法。其法见于书，自夏以来，至周不改。秦虽决裂阡陌，然什伍之尚如古制，此所以兵众而强也。征伐唯府兵为近之。今舍已然之成宪，而乃守五代乱亡之余法，其不足以致安强无疑。然人皆恬然不以因循为可忧者，所见浅近也。」

　　安石又奏：「义勇须三丁以上，请如府界，两丁以上尽籍之。三丁即出戍，诱以厚利；而两丁即止令于巡检上番，如府界法。大略不过如此。当遣人与经略、转运司及诸州长吏议之，及访本路民情所苦所欲，因以寓法。」帝曰：「河东修义勇强壮法，又令团集保甲，如何？」安石对曰：「义勇须隐括丁数，若因团集保甲，即一动而两业就。今既遣官隐括义勇，又别遣官团结保甲，即分为两事，恐民不能无扰。」或曰：「保甲不可代正军上番否？」安石曰：「俟其习熟，然后上番。然东兵技艺亦弗能优于义勇、保甲，臣观广勇、虎翼兵固然。今为募兵者，大抵皆偷惰顽猾不能自振之人。为农者，皆朴力一心听令之人，则缓急莫如民兵可用。」冯京曰：「太祖征伐天下，岂用农兵？」安石曰：「太祖时接五代，百姓困极，豪杰多以从军为利。今百姓安业乐生，而军中不复有如向时拔起为公侯者，即豪杰不复在军，而应募者大抵皆偷惰不能自振之人尔。」帝曰：「兵之强弱在人。五代兵弱，至世宗而强。」安石曰：「世宗所收，亦皆天下亡命强梁之人。」文彦博曰：「以道佐人主者不以兵强天下。」安石曰：「以兵强天下者非道也，然有道者固能柔能刚，能弱能强。方其能刚强，必不至柔弱。张皇六师，固先王之所尚也，但不当专务兵强尔。」帝卒从安石议。

　　帝曰：「保甲、义勇刍粮之费，当预为之计。」安石曰：「当减募兵之费以供之。所供保甲之费，才养兵十之一二。」帝曰：「畿内募兵之数已减于旧。强本之势，未可悉减。」安石曰：「既有保甲代其役，即不须募兵。今京师募兵，逃死停放，一季乃数千，但勿招填，即为可减。然今厢军既少，禁兵亦不多，臣愿早训练民兵。民兵成，则募兵当减矣。」又为上言：「今河北义勇虽十八万，然所可奖慰者不过酋豪百数十人而已。此府兵之遗意也。」帝以为然，令议其法。

　　枢密院传上旨，以府界保甲十日一番，虑大促无以精武事，其以一月为一番。安石奏曰：「今保甲十日一番，计一年余八月当番，若须一月，即番愈疏。又昨与百姓约十日一番，今遽改命，恐愈为人扇惑。宜俟其习熟，徐议其更番。且今保甲阅艺八等，劝奖至优，人竞私习，不必上番然后就学。臣愚，愿以数年，其艺非特胜义勇，当必胜正兵。正兵技艺取应官法而已，非若保甲人人有劝心也。」

　　元丰八年，哲宗嗣位，知陈州司马光上疏乞罢保甲，曰：

　　兵出民间，虽云古法，然古者八百家才出甲士三人、步卒七十二人，闲民甚多，三时务农，一时讲武，不妨稼穑。自两司马以上，皆选贤士大夫为之，无侵渔之患，故卒乘辑睦，动则有功。今籍乡村之民，二丁取一以为保甲，授以弓弩，教之战阵，是农民半为兵也。三四年来，又令河北、河东、陕西置都教场，无问四时，每五日一教。特置使者比监司，专切提举，州县不得关预。每一丁教阅，一丁供送，虽云五日，而保正，长以泥堋除草为名，聚之教场，得赂则纵，否则留之，是三路耕耘收获稼穑之业几尽废也。

　　自唐开元以来，民兵法坏，戍守战攻，尽募长征兵士，民间何尝习兵？国家承平百有余年，戴白之老不识兵革，一旦畎亩之人皆戎服执兵，奔驱满野，耆旧叹息，以为不祥。事既草创，调发无法，比户骚扰，不遗一家。又巡检、指使按行乡村，往来如织；保正、保长，依倚弄权，坐索供给，多责赂遗，小不副意，妄加鞭挞，蚕食行伍，不知纪极。中下之民，罄家所有，侵肌削骨，无以供亿，愁苦困弊，靡所投诉，流移四方，襁属盈路。又朝廷时遣使者，遍行按阅，所至犒设赏赉，糜费金帛，以巨万计。此皆鞭挞平民铢两丈尺而敛之，一旦用之如粪土。而乡村之民，但苦劳役，不感恩泽。农民之劳既如披，国家之费又如此，终何所用哉？若使之捕盗贼，卫乡里，则何必如此之多？使之戍边境，事征伐，则彼远方之民，以骑射为业，以攻战为俗，自幼及长，更无他务。中国之民，大半服田力穑，虽复授以兵械，教之击刺，在教场之中坐作进退，有似严整，必若使之与敌人相遇，填然鼓之，鸣镝始交，其奔北溃败可以前料，决无疑也，岂不误国事乎？又悉罢三路巡检下兵士及诸县弓手，皆易以保甲。主簿兼县尉，但主草市以里；其乡村盗贼，悉委巡检，而巡检兼掌巡按保甲教阅，朝夕奔走，犹恐不办，何暇逐捕盗贼哉？又保甲中往往有自为盗者，亦有乘保马行劫者。然则设保甲、保马本以除盗，乃更资盗也。

　　自教阅保甲以来，河东、陕西、京西盗贼已多，至敢白昼公行，入县镇，杀官吏。官军追讨，经历岁月，终不能制。况三路未至大饥，而盗贼猖炽已如此，万一遇数千里之蝗旱，而失业饥寒、武艺成就之人，所在蜂起以应之，其为国家之患，可胜言哉！此非小事，不可以忽。夫夺其衣食，使无以为生，是驱民为盗也；使比屋习战，劝以官赏，是教民为盗也；又撤去捕盗之人，是纵民为盗也。谋国如此，果为利乎？害乎？

　　且向者干进之士，说先帝以征伐开拓之策，故立保甲、户马、保马等法。近者登极赦书有云：「应缘边州军，仰逐处长吏并巡检、使臣、钤辖、兵士及边上人户不得侵扰外界，务要静守疆埸，勿令骚扰。」此盖圣意欲惠绥殊才，休息生民，中外之人孰不归戴？然则保甲、户马复何所用？或今虽罢户马，宽保马，而保甲犹存者，盖未有以其利害之详奏闻者也。

　　臣愚以为悉罢保甲使归农，召提举官还朝，量逐县户口，每五十户置弓手一人，略依缘边弓箭手法，许荫本户田二顷，悉免其税役。除出贼地分，更不立三限科校，但令捕贼给赏。若获贼数多及能获强恶贼人者，各随功大小迁补职级，或补班行，务在优假弓手，使人劝募。然后募本县乡村户有勇力武艺者投充，计即今保甲中有勇力武艺者必多愿应募。若一人缺额，有二人以上争投者，即委本县令、尉选武艺高强者充。或武艺衰退者，许他人指名与之比较，若武艺胜于旧者，即令冲替，其被替者，更不得荫田。如此，则不必教阅，武艺自然精熟。一县之中，其壮勇者既为弓手，其羸弱者虽使为盗，亦不能为患。仍委本州及提点刑狱常按察，令佐有取舍不公者，严行典宪。若召募不足，且即于乡村户上依旧条权差，候有投名者即令充替。其余巡检兵士、县尉弓手、耆老、壮丁逐捕盗贼，并乞依祖宗旧法。

　　五月，以光为门下侍郎。光欲复申前说，以为教阅保甲公私劳费而无所用。是时，资政殿学士韩维、侍读吕公著欲复上前奏，先是进呈，乞罢团教。诏府界、三路保甲自来年正月以后并罢团教，仍依旧每岁农隙赴县教阅一月，其差官置场，排备军器，教阅法式番次，按赏费用，令枢密院、三省同立法。后六日，光再上奏，极其恳切，蔡确等执奏不行。诏保甲依枢密院已得指挥，保马别议立法。

　　九月，监察御史王岩叟言：「保甲之害，三路之民如在汤火，未必皆法之弊，盖由提举一司上下官吏逼之使然。而近日指挥虽令冬教，然尚存官司，则所以为保甲之害者，十分之六七犹在，陛下所不知也。此皆奸邪遂非饰过，而巧辞强辨以欺惑圣听，将至深之病略示更张，以应副陛下圣意而已，非至诚为国家去大害、复大利，以便百姓，为太平长久之计者也。此忠义之良心所以犹抑，奸邪之素计所以尚存。天下之识者，皆言陛下不绝害源，百姓无由乐生；不屏群邪，太平终是难致。臣愿陛下奋然独断，如听政之初行数事，则天下之大体无亏，陛下高枕而卧矣。」十月，诏提举府界、三路保甲官并罢，令逐路提刑及府界提点司兼领所有保甲，止冬教三月。又诏逐县监教官并罢，委令佐监教。

　　十一月，岩叟言：

　　保甲行之累年，朝廷固已知人情之所共苦，而前日下诏蠲疾病，汰小弱，释第五等之田不及二十亩者，省一月之六教而为三月之并教，甚大惠也。然其司尚存，其患终在。今以臣之所见者为陛下言，不敢隐其实以欺朝廷，亦不敢饰其事以罔成法。

　　夫朝廷知教民以为兵，而不知教之太苛而民不能堪；知别为一司以总之，而不知扰之太烦而民以生怨。教之欲以为用也，而使之至于怨，则恐一日用之，有不能如吾意者，不可不思也。

　　民之言曰，教法之难不足以为苦，而羁縻之虐有甚焉；羁縻不足以为苦，而鞭笞之酷有甚焉；鞭笞不足以为苦，而诛求之无已有甚焉。方耕方耘而罢，方干方营而去，此羁縻之所以为苦也。其教也，保长得笞之，保正又笞之，巡检之指使与巡检者又交挞之，提举司之指使与提举司之干当公事者又互鞭之，提举之官长又鞭之，一有逃避，县令又鞭之。人无聊生，恨不得死，此鞭笞之所以为苦也。创袍、市巾、买弓、绦箭、添弦、换包指、治鞍辔、盖凉棚、画象法、造队牌、缉架、僦椅卓、围典纸墨、看定人雇直、均菜缗、纳秸粒之类，其名百出，不可胜数。故父老之谚曰：「儿曹空手，不可以入教场。」非虚语也。都副两保正、大小两保长，平居于家，婚姻丧葬之问遗，秋成夏熟，丝麻谷麦之要求，遇于城市，饮食之责望。此迫于势而不敢不致者也。一不如意，即以艺不如法为名，而捶辱之无所不至。又所谓巡检、指使者，多由此徒以出，贪而冒法，不顾后祸，有逾于保正、保长者，此诛求之所以为甚苦也。

　　又有逐养子、出赘婿、再嫁其母、兄弟析居以求免者，有毒其目、断其指、炙其肌肤以自残废而求免者，有尽室以逃而不归者，有委老弱于家而保丁自逃者。保丁者逃，则法当督其家出赏钱十千以募之。使其家有所出，当未至于逃；至于逃，则其困穷可知，而督取十千，何可以得？故每县常有数十百家老弱嗟咨于道路，哀诉于公庭。如臣之愚，且知不忍，使陛下仁圣知之，当如何也？

　　又保丁之外，平民凡有一马，皆令借供。逐场教骑，终日驰骤，往往饥羸以至于毙，谁复敢言？其或主家倘因他出，一误借供，遂有追呼笞责之害。或因官逋督迫，不得已而易之，则有抑令还取之苦，故人人以有马为祸。此皆提举官吏倚法以生事，重为百姓之扰者也。

　　窃惟古者未尝不教民以战，而不闻其有此者，因人之情以为法也。夫缘情以推法，则愈久而愈行；倚威以行令，则愈严而愈悖。此自然之理也。兽穷则搏，人穷则诈，自古及今，未有穷其下而能无危者也。臣观保甲一司，上下官吏，无豪发爱百姓意，故百姓视其官司不啻虎狼，积愤衔怨，人人所同。比者保丁执指使，逐巡检，攻提举司干当官，大狱相继，今犹未已。虽民之愚，顾岂忘父母妻子之爱，而喜为犯上之恶以取祸哉？盖激之至于此极尔！激之至深，安知其发有不甚于此者？情状如此，不可不先事而虑，以保大体而图安静。

　　夫三时务农，一时讲武，先王之通制也。一月之间并教三日，不若一岁之中并教一月。农事既毕，无他用心，人自安于讲武而无憾。遂可罢提举司，废巡教官，一以隶州县，而俾逐路安抚司总之。每俟冬教于城下，一邑分两番，当一月。起教则与正长论阶级，罢教则与正长不相谁何。庶使百姓得以优游治生，无终年遁逃之苦，无侵渔苛虐之患，无争陵犯上之恶矣。且武事不废，威声亦全，岂不易而有功哉？惟陛下深计远虑，断在必行，以省多事，以为生灵安乐之惠，以为国家安静之福。

　　又乞罢三路提举保甲钱粮司及罢提举教阅，及每岁分保甲为两番，于十一、十二两月上教，不必分作四番，且不必自京师遣官视教，止令安抚司差那使臣为便。并从之。

　　元祐元年正月，枢密院言：「府界、三路保甲已罢团教，其教阅器械悉上送官，仍立禁约。」闰二月，诏河北东西路、永兴、秦凤等路提点刑狱兼提举保甲，并依提刑司例各为一司。三月，王岩叟劾狄谘、刘定奸赃状。御史孙升亦言：「刘定上挟章惇之奸党，下附狄谘之庸材，大肆凭陵，公行恐喝，故真定获鹿之变起于后，澶、滑之盗作于前，愿早正其罪。」于是谘、定皆罢，与在外宫观。十一月，诏府界、三路保甲人户五等已下、地土不及二十亩者，虽三丁以上，并免教。从殿中侍御史吕陶之请也。

　　绍圣二年七月，帝问义勇、保甲数，宰臣章惇曰：「义勇，自祖宗以来旧法。治平中，韩琦请遣使诣陕西再括丁数添刺。熙宁中，先帝始行保甲法，府界、三路得七十余万丁。设官教阅始于府界，众议沸腾。教艺既成，更胜正兵。元丰中，始遣使遍教三路。先帝留神按阅，艺精者厚赏，或擢以差使、军将名目，而一时赏赉率取诸封桩或禁军阙额，未尝费户部一钱。元祐驰废，深可惜也。」

　　元符二年九月，御史中丞安惇奏乞教习保甲月分，差官按试。曾布言：「保甲固当教习，然陕西、河东连年进筑城砦，调发未已，河北连年水灾，流民未复，以此未可督责训练。」帝曰：「府界岂不可先行？」布曰：「熙宁中教保甲，臣在司农。是时诸县引见保甲，事艺精熟。」章惇即曰：「多得班行。」布曰：「止是得殿侍、军将，然俱更差充巡检司指挥。以此，仕宦及有力之家子弟，皆欣然趋赴。及引对，所乘皆良马，鞍鞯华楚，马上事艺往往胜诸军。知县、巡检又皆得转官或减年。以此，上下皆踊跃自效。然是时司农官亲任其事，督责检察极精密，县令有抑令保甲置衣装非理骚扰者，亦皆冲替，故人莫敢不奉法。其后乃令上番。」帝曰：「且与先是府界检举施行。」蔡卞曰：「于先朝法中稍加裁损，无不可之理。」布以为甚便，容检寻文字进呈。

　　十一月，蔡卞劝上复行畿内保甲教阅法，帝屡以督曾布。是日，布进呈畿内保丁总二十六万，熙宁中教事艺者凡七万，因言：「此事固当讲求，然废罢已十五年，一旦复行，与事初无异，当以渐行，则人不至于惊扰。」帝曰：「固当以渐行之。」布曰：「圣谕如此，尽之矣。若便以元丰成法一切举行，当时保丁存者无几，以未教习之人，便令上番及集教，则人情汹汹，未易安也。熙宁中，施行亦有渐。容臣讲求施行次第。」退以语卞，卞殊以为不快，乃云：「熙宁初，人未知保甲之法。今耳目已习熟，自不同矣。」布不答。

　　徽宗崇宁四年，枢密院言：「比者京畿保甲投八百七十一牒乞免教阅，又二百三十余牒遮枢密张康国马首诉焉。」是月，诏京畿、三路保甲并于农隙时教阅，其月教指挥勿行。

　　五年，诏河北东西、河东、永兴、秦凤路各武臣一员充提举保甲并兼提刑，其见专提举保甲文臣并罢。是月，诏京畿差武臣一员充提举保甲兼提刑，仍差文臣提刑兼提举保甲。

　　政和三年四月，枢密院言：「神考制保甲之法，京畿、三路聚教，每番虽号五十日，其间有能勤习弓弩该赏者首先拍放。一岁之中，在场阅教，远者不过二十七日，近者止于十八日而已。若秋稼灾伤，则免当年聚教。如武艺稍能精熟，则有激赏之法。斗力出等，则免户下春夫、科配；最高强者，则解发引见，试艺命官。行之累年，人皆乐从。惟京东、西虽有团成保甲之名，未尝训以武事，虑其间亦有人材甚众，能习武艺，可以命官任使之人。今欲依三路保甲编修点择条约。」从之。八月，枢密院言：「诸路团成保甲者六十一万余人，悉皆乐从无扰。其京东、西路提举官任谅已转一官，直秘阁。其朝议大夫已上与转行，武臣武功大夫特与转遥郡刺史，余官减磨勘年有差。」

　　宣和元年，诏提举保甲督察州县都保不如令者，限一月改正，每岁以改正多寡为殿最。二年，诏诸路保甲法并遵依元丰旧制，京东、京西路并罢。

　　三年，诏：「先帝若稽成周制保伍之法，自五家相比，推而达之，二十五家为一大保，二百五十家为一都保。保各有长，都各有正，正各有副，使之相保相爱，以察奸慝。故有所行，诸自外来者，同保互告，使各相知；行止不明者，听送所属。保内盗贼，画时集捕，知而不纠，又论如律。所以纠禁几察，纤悉具备，奇邪寇盗，何所容迹？访闻法行既久，州县玩习弛废，保丁开收既不以实，保长役使又不以时。如修鼓铺、饰粉壁、守败船、治道路、给夫役、催税赋之类，科率骚扰不一，遂使寇贼奇邪无复纠察，良法美意浸成虚文。可令尚书省于诸路提点刑狱或提举常平官内，每路选委一员，令专一督责逐县令佐，将系籍人丁开收取实；选择保正长，各更替如法，使钤束保丁，递相觉察，毋得舍亡赖作过等人，遇有盗贼，画时追捕，若有过致藏匿者，许诸人告首，仍具条揭示。」

　　钦宗靖康元年三月，以尚书户部侍郎钱盖为龙图阁学士、陕西五路制置使，专一措置京兆府路保甲。六月，御史胡舜陟奏：「秦元学兵法三十年，陛下拔之下僚，为京畿提刑，训练保甲，闻者莫不慰悦。乞罢武臣提刑，以保甲属元，庶得专一。」从之。十一月，京畿提举秦元集保甲三万，先请出屯，自当一面。不从。金兵薄城，又乞行训练，乘间出战。守御使刘韐奏取保甲自益，元谋遂塞云。

　　建炎后乡兵

　　巡社建炎元年，诏诸路州军巡社并以忠义巡社为名，隶宣抚司，后募乡民为之。每十人为一甲，有甲长，有队长；四队为一部，有部长；五部为一社，有社长；五社为一都，有都正。于乡井便处驻扎。绍兴初，罢之。

　　枪杖手建炎二年，令福建招五千人。

　　土豪建炎四年，诏诸州守臣募土豪、民兵，听州县守令节制。后存留强壮，余并放散。

　　义兵绍兴十年团集，诸州名数不等。后皆以县令为军正。

　　义士绍兴元年，籍兴元良家子弟，两古取一，四丁取二，每二十人为一队，号曰义士。

　　民兵建炎二年，每五十人为一队，有长、副。一户取一丁，五丁取二丁。淳熙十四年，三丁取一，五丁取二，十丁取三。

　　弓箭手建炎初，应诸路汉蕃弓箭手限百日自陈承袭，绍兴间，以京城外闲地，依陕西沿边例，招弓箭手莳种。

　　土丁绍兴中，诏依嘉祐措置，三时务农，一时讲武，诸县逐乡置教场，自十一月起教，至次年正月罢教。

　　把截将绍兴二十七年，诏恭州、雁门控扼之地置土丁二百人。

　　峒丁建炎三年，命江西、福建诸处总领官籍定枪杖手、峒丁人数，以备调遣。绍兴中，罢之。

　　保胜绍兴六年，诏金、均、房三州保甲分为五军，以保胜为名。

　　勇敢绍兴二年，诏池州就招土人充，二千为额。

　　保丁二广保丁，每户一名，土丁父子兄弟皆在其数。乾道中，以拘留扰民，罢之。

　　山水砦详见砦兵。

　　万弩手初，熙宁间，以鼎、澧、辰、沅、靖五郡弓弩手万三千人散居边境训练，无事耕作，有警调发。绍兴以后，增损靡定。

　　壮丁民社乾道四年，楚州置。

　　良家子绍兴四年，招两淮、关陕流寓及阵亡主兵将子弟骁武不能存立者充，月给比强弓手，五十人为一队。

　　义勇湖北诸郡皆有义勇，惟澧州石门、慈利不置籍。其法取于主户之双丁。每十户为一甲，五甲为团。甲皆有长，择邑豪为总首。农隙教武艺，食从官司给。

　　湖北土丁刀弩手政和七年，募土丁充，授以闲山，散居边境，教以武艺。绍兴因之。淳熙中，李焘力言其不便，罢之。

　　湖南乡社旧制，以乡豪领之，大者统数百家，小者亦二三百家。后言者以其不便，淳熙中，择其首领，使大者不过五十家，小者减半。

　　忠勇关外西和、阶、成、凤四州所聚民兵，谓之忠勇。

　　镇淮初，淮南募边民号镇淮军，数至十万，月给视效勇，惟不黥涅。久之，廪不足，肆劫掠。嘉定初，选汰归农，仅存八千余人，以充效用，余补镇江大军。淮西选二万六千余充御前定武军，分为六军，军设统制。

　　忠义民兵福州诸县旧有忠义社，屯结邑民，择豪右为长，量授器甲，盗由是息，人甚赖之。后有司烦扰，失初意。开禧用兵，淮、襄民兵有籍于官者，至用百六十缗以养一兵。后又放令归业，而无所归，多散为盗。乃令每郡择豪酋一人，授以官民镇之。

　　建炎后砦兵。

　　两浙西路

　　临安府十三砦外沙、海内、管界、茶槽、南荡、东梓、上管、赭山、黄湾、硖石、奉口、许村、下塘。

　　安吉州七砦管界、安吉、秀塞、吕小幽岭、下塘、北豪、皋塘。

　　平江府八砦吴江、吴长、许浦、福山、白茅、江湾、杨林、角头。

　　常州五砦管界、小河、马迹、香兰、分界。

　　江阴军二砦申港、石牌。

　　严州五砦威平、港口、凤林、茶山、管界。

　　两浙东路

　　庆元府十砦浙东、结埼、三姑、管界、大嵩、海内、白峰、岱山、鸣鹤、公塘。

　　温州十三砦城下、管界、馆头、青奥、梅奥、鹿西、浦门、南监、东北、三尖、北监、小鹿、大荆。

　　台州六砦管界、亭场、吴都、白塔、松门、临门。

　　处州二砦管界、梓亭。

　　江南东路

　　南康军五砦大孤山、水陆、四望山、河湖、左望。

　　江南西路

　　隆兴府七砦都巡、邬子、松门、港口、定江、杉甫、管界。

　　抚州七砦城南、曾田、乐安、镇马、旗步、招携、湖平。

　　江州六砦管界、江内、茭石、马当、城子头、孤山。

　　兴国二砦池口、磁湖。

　　袁州四砦都巡、四县、管界、白斜。

　　临江军三砦本军、水陆、管界。

　　吉州十六砦富田、走马塍、永和镇、观山、明德、沙溪、西平山、杨宅、栗传、禾山、胜乡、造口、秀洲、新砦、北乡、黄茅峡。

　　荆湖南路

　　永州三砦都巡、同巡、衡永界。

　　宝庆三砦黄茅、西县、卢溪。

　　郴州五砦管界、安福、青要、赤石、上犹。

　　武冈军十砦三门、石查、真良、岳溪、临口、关硖、黄石、新宁、绥宁、永和。

　　道州四砦营道、宁远、江华、永明。

　　全州四砦上军、角口、吉宁、平塘。

　　福建路

　　邵武军十砦同巡检、大寺、水口、永安、明溪、仁寿、西安、永平、军口、梅口。

　　建宁府七砦黄琦、筹岭、盆亭、麻沙、水吉、苦竹、仁寿。

　　南剑州八砦沧峡、洛阳、浮流、岩前、同巡、仁寿、万安、黄土。

　　泉州五砦都巡、同巡、石井、小兜、三县。

　　福州四砦辜岭、甘蔗、五县、水口。

　　兴化军二砦同巡、巡盐。

　　漳州二砦同巡、虎岭。

　　广西路

　　贺州二砦临贺、富川。

　　昭州四砦昭平、云峒、西岭、直山。

　　钦州二砦西县、管界。 
　
　



　
                   
志第一百四十六兵七（召募之制）
　
　　召募之制起于府卫之废。唐末士卒疲于征役，多亡命者，梁祖令诸军悉黵面为字，以识军号，是为长征之兵。方其募时，先度人材，次阅走跃，试瞻视，然后黵面，赐以缗钱、衣履而隶诸籍。国初因之，或募土人就所在团立，或取营伍子弟听从本军，或募饥民以补本城，或以有罪配隶给役。取之虽非一途，而伉健者迁禁卫，短弱者为厢军，制以队伍，束以法令。当其无事时，虽不无爵赏衣廪之费，一有征讨，则以之力战斗，给漕輓，而天下犷悍失职之徒，皆为良民之卫矣。

　　初，太祖拣军中强勇者号兵样，分送诸道，令如样招募。后更为木梃，差以尺寸高下，谓之等长杖，委长吏、都监度人材取之。当部送阙者，军头司覆验，引对便坐，分隶诸军。

　　真宗祥符中，重定等杖，自五尺八寸至五尺五寸为五等，诸州部送阙下，及等者隶次军。

　　仁宗天圣元年，诏京东西、河北、河东、淮南、陕西路募兵，当部送者刺「指挥」二字，家属给口粮。兵官代还，以所募多寡为赏罚。又诏益、利、梓、夔路岁募民充军士，及数即部送，分隶奉节、川效忠、川忠节。于是远方健勇失业之民，悉有所归。

　　庆历七年，诸路募厢军及五尺七寸已上者，部送阙下，试补禁卫。

　　至和元年，河北、河东、陕西募就粮兵，骑以四百人、步以五百人为一营。

　　嘉祐二年复定等仗，自上四军至武肃、忠靖皆五尺已上，差以寸分而视其奉钱：一千者以五尺八寸、七寸、三寸为三等。奉钱七百者，以五尺七寸、六寸、五寸为三等。奉钱五百者，以五尺六寸、五寸五分为三等。奉钱四百者，以五尺五寸、四寸五分为二等。奉钱三百者，以五尺五寸、四寸五分、四寸、三寸、二寸为六等。奉钱二百者，以五尺四寸、三寸五分、三寸、二寸为四等。不给奉钱者，以五尺二寸或下五寸七指、八指为等。唯武严、御营喝探以艺精者充，诸司筦库执技者不设等杖。

　　七年，御史唐介言：「比岁等募禁军多小弱，不胜铠甲，请以初创尺寸为定，敢议减缩者，论以违制。」诏：「禁军备战者，宜著此令。其备役雄武、宣敕六军、搭材之类，如军马敕。」

　　治平二年，募陕西土民、营伍子弟隶禁军，一营填止八分。又遣使畿县、南京、曹、濮、单、陈、许、蔡、亳州募民补虎翼、广勇，人加赐绢、布各一。

　　治平四年，诏延州募保捷五营，以备更戍。

　　熙宁元年，诏诸州募饥民补厢军。

　　二年，枢密院言：「国初边州无警则罢兵，今既讲和，而屯兵至多，徒耗金帛。若于近里粮贱处增募营兵，但令往戍极边，甚为便计。」帝与文彦博及韩绛、陈升之、吕公弼等议之，或以为自古皆募营兵，遇事息即罢，或以为缘边之兵不可多减。乃命彦博等详议以闻。

　　三年七月，诏京西路于有粮草州军招厢军，共三万人为额。十一月，知定州滕甫乞下本路依旧制募弓箭社，以为边备。从之。

　　四年十二月，枢密院言：「在京系役兵士，旧额一万八千二百五十九人，见阙六千三百九十二人，若招拣得足，即不须外路勾抽，以免不习水土、冻馁道毙之患。欲于在京及府界、京东西、河北招少壮兵，止供在京功役，不许臣僚占差，不过期年，可使充足。却对减在外招募之数，桩管所减粮赐上供，以给有司之用。」从之。

　　五年，权发遣延州赵禼招到汉蕃弓箭手人骑四千九百八十四，为八指挥，遂擢吏部员外郎，加赐银绢二百。

　　七年，分遣使臣诸路选募熙河效用，先以名闻。河北、河东所募兵悉罢。

　　八年，诏军士祖父母、父母老疾无侍丁而应募在他处者，听徙。

　　九年，诏选补捧日、天武以下诸军阙，马军三分补一，步军十分补五。

　　元丰二年二月，经制熙河路边防财用司言：「岷州ＲＭ川、荔川、闾川砦，通远军熟羊砦，乞置牧养十监，募兵为监牧指挥。其营田乞依官庄例，募永济卒二百人，其永济卒通以千人为额。」从之。七月，沿边安抚司言：「北边州军主管刺事人乞给钱三千，选募使臣职员或百姓为之，以钩致敌情。仍选通判及监官考其虚实，以行赏罚。」从之。是年，以兖、郓、齐、济、滨、棣、德、博民饥，募为兵，以补开封府界、京东西将兵之阙。

　　三年，又诏：「府界诸路将下阙禁军万数，有司其速募之。」又诏：「河北水灾，阙食民甚众，宜寄招补军。」

　　四年，京东、西路以调发兵将，累请增戍。朝廷以兵员有数，多寝其章。然州郡实有负山带海，奸盗所窥，亦当过为之虑，其令益广应募者，与免贴军及他役一年。六月，诏：「在京奉钱七百以下，选募马步军万五千人；开封府界及本路共选募义兵保甲万人；如泾原五千人不足，于秦凤路选募。」

　　五年五月，同提举成都府等路茶场蒲宗闵乞自秦州至熙州量地里远近险易，置车铺二十八，招刺兵士。从之。八月，诏开封府界、京西招军依式赐外，仍增钱千。十二月，诏京城四面巡检募士于四门，取民年三十五以下者。又诏河北立额步军，各于逐指挥额外招百人。

　　五年，诏一岁内能募及百人者，加秩一等。四月，河东路经略司请以麟州飞骑、府州威远子弟二十五以下剌为兵。

　　七年，广西都钤辖司言：「本路土兵阙额数多，乞选使臣往福建、江南、广东招简投换兵四千人。」诏于江南、福建路委官招换。

　　八年四月，河东路安抚使吕惠卿言：「河东敢勇以三百人为额，请给微薄，应募者少。臣顷在鄜延路日，奏请增三等请给，借支省马给七分草料，置营教习，自后应募者众。愿依陕西路已得指挥。」从之。

　　哲宗元祐元年三月，诏河北保甲愿投军人及得上四军等杖事艺者，特许招填，合给例物外，更增钱五千，中军以下三千。比等杖短一指，射保甲第一等弓弩，并许招刺。从右司谏苏辙请也。六月，门下侍郎司马光言：「诸州军兵马全欠，不足守御之处，量与立额招添。」

　　八年，枢密院言：「今新招兵士多是饥民，未谙教阅，乞自今住营州军差官训练，候半年发遣赴军前。」

　　绍圣元年，枢密院乞立招禁军官员赏格，如不及数，罚亦随之。

　　四年，熙河兰岷路都总管、提点熙河兰岷等路汉蕃弓箭手司言，兰州金城关欲招置步军保捷四指挥、马军蕃落一指挥，从之。诏陕西路添置蕃落军十指挥，各以五百人为额，于永兴军、河中、凤翔、同、华州各置两指挥，并隶住营州军将下统制训练，委逐路所属都总管司选官招人。初，三省、密院欲以牧地募民牧养马，久而未集，曾布以谓不若增骑兵为简便。兼土兵乃劲兵，又诸路出戍者已竭，及建此议，众翕然皆以为允，帝亦乐从之。盖牧租见存者七百万，岁额一百七十万，而十指挥之费二十五万而已，故可与募人养马之法兼行也。

　　徽宗崇宁元年，湖北都钤辖舒亶奉旨相度召募施、黔州土丁，致讨辰、沅山ＯＤ，每州无过七百人。缘ＯＤ贼深在溪洞，险阻不通正军故也。

　　三年，京东等路招军五万，马军以崇捷、崇锐名，步军以崇武、崇威名。

　　四年七月，熙河兰湟路转运使洪中孚自河东入觐，帝问崇威、崇锐新兵教阅就绪否。中孚曰：「教阅易事也。臣不知艺祖取天下之兵与神考所分将兵曾无减损，若未尝减损，似不须增。盖兵贵简练不贵多，今遽增二军，所费至广，臣不知献议者于经费之外别有措置，或只仰给朝廷也。」帝愕然曰：「初议增兵，未尝议费，可即罢去。」中孚曰：「惰游之卒不复安于南亩，今一旦罢遣，强者聚而为盗，弱者转徙，则重为朝廷忧。不若使填诸营阙；无阙，听于额外收管，不一二年尽矣。」帝称善。九月，诏：「近降指挥，在京、诸路招崇捷、崇武等指挥十万人，又招效忠、蕃落指挥及额内不足人数，虑卒难敷额，可先招崇捷、崇武十万人。候人数稍见次第，即具申取旨。」

　　五年，诏：「抑勒诸色人投军者，并许自身及亲属越诉，其已剌字，仍并改正。」

　　政和二年，广西都钤司奏：「广西两将额一万三百余人，事故逃亡，于荆湖南北、江南东西寄招，缘诸路以非本职，多不用心。今兵阙六分，欲乞本路、邻路有犯徒并杖以下情重之人，除配沙门岛、广南远恶并犯强盗凶恶、杀人放火、事干化外并依法外，余并免决刺填。」从之。

　　四年，中卫大夫童师敏言：「东南州郡例阙厢军，凡有役使，并是和雇。若令诸郡守臣并提刑司措置招填，庶可省费。」从之。

　　宣和元年，高阳关路安抚使吴玠奉手诏招填诸路禁军阙额，以十分为率，招及四分以下递展磨勘年，七分以上递减磨勘年。高阳关路河间府、沧、霸、恩州、信安军招填数足，乞行推赏。从之。

　　二年，手诏：「比闻诸路州军招置厢军河清、壮城等，往往怯懦幼小，不及等样，虚费廪食，不堪驱使。今后并仰遵著令招填，如违戾，以违制论。」

　　四年正月，两浙东路钤辖司奏：「乞将温、处、衢、婺州元管不系将禁军六指挥，更招置增为十指挥，并以五百人为额，凡五千人，庶成全将。及更于台州招置不系将禁军一指挥，以四百人为额。」从之。三月，臣僚言：「窃闻道路汹汹相怖，云诸军捉人刺涅以补阙额，率数人驱一壮夫，且曳且殴，百姓叫呼，或啮指求免。日者，金明池人大和会，忽遮门大索，但长身少年，牵之而去，云'充军'。致卖蔬茹者不敢入城，行旅市人下逮奴隶，皆避藏恐惧，事骇见闻。今国家闲暇，必欲招填禁旅，当明示法令，赉以金帛，捐财百万，则十万人应募矣。捉人于途，实亏国体，流闻四方，传播远迩，殊为未便。伏望亟行禁止，以弭疑畏。」时宝箓宫道士张继滋因往尉氏，亦被刺涅，事闻，手诏提刑司根治。四月，臣僚因言：「招刺阙额禁军，枢密院立限太遽，诸营弗戢，人用大骇。幸不旋踵德音禁止，群情悦服。其已被刺涅而非愿者，颇亦改正，尚有经官求免而未得者。辇毂若此，况其远乎？窃闻小人假借声势，因缘夺攘，所在多有，若或哀鸣得脱，其家已空。今往来犹怀畏避。伏望圣明特赐戒敕，应在外招军去处，毋得横滥。」从之。

　　七年，减掖庭用度，减侍从官以上月廪，罢诸兼局，有司据所得数拨充诸路籴本及募兵赏军之用。

　　钦宗即位，诏守令募州县乡村土豪为队长，各自募其亲识乡里以行。及五十人以上先与进义副尉，三百人以上与承信郎，募文武官习武勇者为统领。行日，所发州军授以器甲，人给粮半月，地里远者，所至州县接续批支。京畿辅郡兵马制置使司言：「诸路召募敢勇效用，每名先给钱三千，赴本司试验给据讫，支散银绢激赏。若监司、知通、令佐并应有官人，能召到敢勇效用事艺高强及二百人以上者，乞与转一官，每加二百人依此。或监司、郡守、州县官以下应缘军期事件，稍有稽缓，并依军法。」从之。

　　靖康元年春正月，臣僚言：「诸路见招募人兵，缘逐处漕计阙乏，乞于近州应奉司及延福宫西城钱帛，并许请用，庶得速办。」从之。又诏：「龙猛、龙骑、归远、壮勇诸军阙额，可行下诸路拣选配填。」又诏：「已降指挥，逐处各以召募效用敢勇武艺人数多寡等第推赏。」又诏：「闻希赏之人，抑勒强募。自今并取情愿，敢有违戾，当议重罚。毋得将羸弱不堪出战及已有系军籍者一例充募。」及诏：「募武举及第有材武方略，或有战功、曾经战阵，及经边任大小使臣不以罪犯已发未叙，及武学有方略智谋，及曾充弓马所子弟，及诸色有胆勇敢战之人，度许赴亲征行营司。」又诏：「募陕西土人为兵并使臣、效用等赴姚平仲军使唤，其应募人修武郎已上二十贯，进义副尉以上十五贯，军人、百姓十贯，并于开封府应管官钱内支。」

　　四月，诏：「已降指挥发还归朝人往大金军前，如不愿往，所在量给口券津遣；元有官守人并不厘务，支奉给之半。其愿效力军前者，许自陈。」

　　五月，河北、河东路宣抚司奏：「河北诸州军所管正兵绝少，又陕西游手惰民愿充军者亦众，祗缘招刺阙乏例物，是致军额常阙。今若给一色银绢，折充例物犒设起发，召募人作义勇，止于右臂上刺字，依禁军例物支衣粮料钱，陕西五路共可得二万人，比之淮、浙等路所得将兵，实可使唤。」从之，诏遣文武官各一员前去陕西路募兵二万人赴阙。遂命赵鼎特除开封府曹官，种湘差宣抚司准备将领，并充陕西路干当公事，专一募兵。是月，遣户部员外郎陈师尹往福建路募枪杖手。都水使者陈求道言：「朝廷差官往陕西招军，适当岁丰，恐未易招填。若就委监司招募保甲，啖以例物，与免科差，以作其气，可得劲兵五万。」从之。

　　六月，枢密都承旨折彦实奏：「西人结连女真，为日甚久，岂无觊觎关中之志？即今诸路人马皆空，万一敌人长驱，何以枝梧？言之可为寒心，朝廷似未深虑也。河东、河塑之患已形，人故忧之；陕西之患未作，人故忽之。若每路先与十万缗，令帅臣招募土人为保护之计，责以控扼，不得放令侵入，仍须朝廷应副。漕司乘时广行储蓄，以为急务。」

　　又开封府尹聂山奏：「招兵者，今日之急务。近缘京畿诸邑例各招刺，至于无人就募，则强捕村民及往来行人为之。遂致里氓奔骇，商旅不行，殊失朝廷爱民之意。检准政和令，诸盗再犯杖以上、情理不可决放而堪充军者，给例物刺充厢军。今京城里外间有盗贼，皆是豪猾，无所畏惮，虽经断罪，顽恶弗悛，若依上条刺充厢军，不惟得强壮之用，又且收集奸黠不复为盗。如允所请，则自内及外皆可见之施行。」从之。

　　七月，陕西五路制置使钱盖言：「都水使者陈求道请招刺保甲五万充军。缘比来陕右正兵数少，全籍保甲守御，及运粮诸役差使外，所余无几，若更招刺五万充军，则是正丁占使殆遍，不唯难以选择，兼虑民情惊疑，别致生事。欲乞令州县晓谕保甲，取其情愿；如未有情愿之人，即乞令保甲司于正丁余数内选择。通赴阙人共成七万，可以足用。」从之。是月，钱盖奏：「陕西募土人充军，多是市井乌合，不堪临敌。今折彦实支陕西六路铜钱各十万缗，每名添钱十千，自可精择少壮及等杖人，可得正军一万，六路共得六万人。」从之。

　　十月，枢密院奏：「召募有材武勇锐及胆勇人并射猎射生户。」从之。又奏：「福建路有忠义武勇立功自效取仕之人，理宜召募，除保甲正兵外，弓手、百姓、僧行、有罪军人并听应募。如有武艺高强、实有胆勇、众所推服、愿应募为部领人者，依逐项名目权摄部领，各以所募人数借补官资。」从之。

　　十一月，京城四壁共十万人，黄人黄旗满市。时应募者多庸匄，殊无斗志。闰十一月，何用王健募奇兵，虽操瓢行乞之人，亦皆应募，仓卒未就纪律。奇兵乱，殴王健，杀使臣数十人，内前大扰。王宗濋斩渠魁数人，乃定。及出战，为铁骑所冲，望风奔溃，歼焉。

　　十二月，诏：「诸军诈效蕃装，焚劫财物，限十日赍赃自首，与免罪。」仍召募溃兵收管。给口食焉。

　　逃亡之法，国初以来各有增损。熙宁五年诏，禁军奉钱至五百而亡满七日者，斩。旧制，三日者死。初，执政议更法，请满十日。帝曰：「临阵而亡，过十日而首，得不长奸乎。」安石曰：「临阵而亡，法不计日，即入斩刑。今当立在军兴所亡满三日，论如对寇贼律？」枢密使蔡挺请沿边而亡满三日者斩。安石曰：「沿边有非军兴之所，不可一概坐以重刑。本立重法，以禁避寇贼及军兴而已。」帝曰：「然。」文彦博固言：「军法臣等所当总领，不宜轻改，如前代销兵乃生变。」安石曰：「前代如杜元颖等销兵，乃其措置失当，非兵不可销也。且当萧俛时，天下兵至多，民力不给，安得不减？方幽州以朱克融等送京师，请毋遣克融还幽州煽众为乱，而朝廷乃令克融等飘泊京师，久之不调，复遣归北。克融所以复乱，亦何预销兵事？」彦博曰：「国初，禁军逃亡满一日者斩。仁宗改满三日，当时议者已虑坏军法。」安石曰：「仁宗改法以来，活人命至多，然于军人逃亡，比旧不闻加多，仁宗改法不为不善。」帝乃诏增为七日。

　　元丰元年，知鄂州王韶言：「乞自今逃亡配军为盗，听捕斩，赏钱。」诏坐条札韶照会：「如所犯情重，罪不至死，奏裁。」

　　三年六月，诏：「军士、民兵逃亡随军效用，若首获，并械送所属，论如法。虽立战功不赏，仍不许以功赎过。令随军榜谕。」

　　四年，诏沈括：「奏以军前士卒逃亡，溃散在路，本非得已，须当急且招安。卿可速具朝旨出榜，云闻战士止是不禁饥寒，逃归其家，可各随所在城砦权送纳器甲，请给粮食，听归所属。节次具招抚数以闻。」

　　崇宁四年九月，枢密院言：「熙河都总管司旧无兵籍，乞令诸将各置籍，日具有无开收，旬具元额、见管及逃亡事故细目，申总管司，本司揭贴都簿，委机宜一员逐时抽摘点检。」从之。

　　十月，尚书省言：「今所在逃军聚集，至以千数，小则惊动乡邑，大则公为劫盗。累降指挥，许以首身，或令投换，终未革绝。昔神宗以将不知兵，兵不知将，故分兵领将。统兵官司，凡兵之事无所不统，则其逃亡走死，岂得不任其责？检会将敕与见行敕令，皆未有将官与人员任责之法，致令来兵将不加存恤，劳役其身，至于逃避，而任职之人悉不加罪。近日熙河一路逃者几四万，将副坐视而不禁，人员将校故纵而不问，至逃亡军人所在皆有。盖自来立法未详，兼军中长行节级人员，将校，什长相统，同营相依，上下相制，岂得致其逃亡漫不省察？况招军既立赏格，则逃走安可无禁？今参详修立赏罚十数条。」并从之。

　　五年，枢密院备童贯所言：「陕西等处差官招谕逃亡军人，并许所在首身，更不会问，便支口券令归本营。边上军人惮于戍守之劳，往往逃窜于内郡首身，遂得口券归营，恐相习成风，有害军政。乞自今应军人首身，并须会问逃亡赦限，依今来招谕指挥：若系赦后逃亡，即乞依条施行。」从之。

　　大观三年，枢密院备臣僚言云：「自陕西路提点刑狱吴安宪始陈招诱逃亡厢禁军之法，乃著许令投换改刺之令。自此诸弊浸生，军律不肃。朝廷洞见其弊，已严立法，然尚有冒名一节，其弊未除。请如主兵官旧曾占使书札、作匠、杂技、手业之徒，或与统辖军员素有嫌忌、意欲舍此而就彼，或所部逃亡数多，欲避谴责，辄将逃军承逃亡之名便与请给。既避谴责，又冒请受，上下相蒙，莫之能革，致使军士多怀擅去之心者，良以易得擅住之地也。若加重赏，申以严刑，庶革斯弊，有裨成法。」从之。

　　四年，枢密院言：「诸路及京畿逃亡军数居多，虽赦敕立限许首，终怀畏避。若诸路专委知州、通判或职官一员，京畿委知县，若招诱累及三百人以上，与减一年磨勘，五百人以上一年半，千人以上取旨推恩，于理为便。」

　　政和二年，臣僚言：「祖宗军政大备，无可议者。比多逃亡者，缘所在推行未至，及主兵司官遵奉未严故也。其弊有六：一曰上下率敛，二曰举放营债，三曰聚集赌博，四曰差使不均，五曰防送过远，六曰单身无火聚。似此虽具有条禁，而犯者极多。欲乞下有司推究，除兵将官岁终立定赏罚条格外，诏诸路提刑司，每岁终将本路州军不系将禁军见管及逃亡人数，参互比较，具最多最少处各一州知、通职位姓名，申枢密院。」从之。

　　三年十一月，开封少尹陈彦修言：「诸厢收到寒冻赤露共五千七百余人，其间逃军数多，合行措置。今欲依押送逃军格，每二十人各差使臣一员付与系押送人，各踏逐稳便官屋安泊，依居养法关请钱米存养，候晴和，管押前去。所有沿路支破口券，并依本府押送逃军法，请于合破口券等外，更量支盘缠。」诏：「每人支盘缠钱三百，衲袄一领，候二月晴暖即行发遣。」

　　四年，尚书省着令：「诸禁军差发出戍未到军前，或已到而代去半年以上，逃亡首获，虽会恩，配如捕获法；上军首身或捕获，会恩，配依七日内法；下军本名应配者，配千里。若本管辄停留，与同罪，虽该赦仍依配法。」从之。

　　五年，立钱监兵匠逃走刺手背法。

　　宣和二年，手诏：「逃卒颇多，仰宣抚司措置以闻。」童贯言：「凡逃卒，冬祀大赦已有百日首身免罪之文，缘内有元犯虽首身，于常法尚合移降移配者，即未敢赴官自陈。欲乞在京并京畿、京西、陕西、河东路逃军，自今指挥到日，通未满赦限共一百日，许令首身免罪，依旧军分职次收管。仍免本司本营问儅，及放免官逋。如本犯经冬祀赦后，犹有移降移配，特与原免。若限满不首，则依常法科罪。凡逃军系在京住营，依限于在京首身者，令所隶军司当日押赴本营。若见出戍者，即破口券转押赴本路驻泊州军，并依前项指挥免罪，依旧收管。凡逃军在外，依限首身者，并于所在日破米二升，其县、镇、砦并限当日解本州军，每二十人作一番，差职员管押，仍沿路给破口食，交付前路州军，转送住营去处。如见出戍，即转驻泊州军收管。凡首身军人，并不许投换他军。凡所在当职官，如能于限内用心招收逃军，措置转送住营或出戍处收管，候满，在外委提刑司，在京委开封府取索到营、出戍处公文，验人数，最优者申宣抚司取旨推恩。」并从之。

　　三年，诏：「江、浙军前等处应逃窜军兵，并特放罪，许于本将见出军路分州县首身，依旧给请，随处权行收管。若走往他处，或于住营去处首获，即令所在官司逐旋发遣赴本将应副使唤。仍委逐路安抚、钤辖、提刑司觉察，如所在辄敢隐芘，或逐司不行觉察，并论违制。」

　　四年，臣僚言：「中外士卒无故逃亡，所在有之。祖宗治军纪律甚严，若在戍者还家，当役者避事，必有辕门之戮。今既宥其罪，且许投换，不制于什伍之长；既立赦限，又特展日，以宽其自首之期。臣恐逃亡得计，其弊益滋。乞除恩赦外不轻与限，使知限之不可为常，庶有畏惧。」从之。

　　五年，臣僚言：「今诸军逃亡者不以实闻。诸处冒名请给，至于拣阅差役，则巧为占破，甚不获已，则雇募逋逃以充名数，旋即遁去，无复实用。平居难于供亿，缓急无以应用。而奸人攘臂其间，坐费财赋。虽开收勘敛，法制滋详，而共利之人，一体傅会。望赐处分，先令当职官核见实数，保明申达转运司，期日委诸郡守贰点阅，仍关掌兵官司照会行下；不可勾押至州者，差官就阅，期以同日究见的实。稍涉欺罔，根治不赦。监司使者分郡覆实，具数申达于朝，以待差官分按，必行罪赏，使官无虚费，而军有实用，则纪律可明，国用可省。」诏送枢密院条画措置。

　　七年二月，尚书省言：「开封府状：'乞应在京犯盗配降出外之人，复走入京投换者，许人告捕，科以逃亡捕获之罪，酌情增配。其官司及本营典首人员、曹级容庇收留，各杖一百；因致为盗者，依差使配军入京作过法，与犯人同罪。罪止徒二年，不以去官赦原减。及在京犯罪编管出外逃亡入京之人，虽有断罪增加地里条法，缘止是募告赏格太轻，是致往往复走入京。欲乞元犯杖罪赏钱十贯，徒罪二十贯，流罪三十贯，并以犯事人家财充。'」从之。

　　十二月，诏：「应诸路逃窜军人或已该赦恩出首避免，却归出戍去处再行逃窜之人，令于所在去处首身，并特与免罪，于一般军分安排，支破请给，发赴军前使唤。」

　　靖康元年三月，诏：「随从行宫禁卫军兵等有逃亡者，并依法施行。」五月，臣僚言：「泗州顷遣勤王之师，管押者不善统制，类多遁归，既而畏法不敢出，本州遂开阁请受。在外无以给养，窃虑因聚为盗，恐他州亦多如此。乞敕应勤王兵有遁归已经赦宥者，并令首身。」从之。

　　六月，诏：「应河东溃散诸路将佐，并仰逐路帅守发遣赴河东、河北制置司，以功赎过。」河北路制置司都统制王渊言：「被旨差充招集种师道等下溃散人马，应援太原，限满不首，即寄禁家属，许人收捕赴军前，重行处置。」从之。仍自指挥到日，限以十日。河北路制使刘韐奏：「近制置使种师中领军到于榆次，失利溃散，师中不知存在。奉旨，师中下应统制、将佐、使臣等，并与放罪。臣按：用兵失主将，统制、将佐并合行军法。军法行，则人以主将为重，缓急必须护救。若不行军法，缓急之际争先逃遁，视主将如路人，略不顾恤。近年以来，高永年陷殁，一行将佐及中军将、提辖等未尝罪以军法，继而刘法陷殁，今种师中又死王事。若两军相遇，势力不加，血战而败，或失主将，亦无可言。榆次之战，顷刻而溃，统制、将佐、使臣走者十已八九，军士中伤十无一二，独师中不出。若谓师中抚御少恩，纪律不严，而其受命即行，奋不顾身，初闻右军战却，即遣应援，比时诸将已无在者。至贼兵犯营，师中犹未肯上马。使师中有偷生之心，闻败即行，亦必得出。一时将佐若能戮力相救，或可破敌。今一军才却，诸将不有主帅，相继而遁。其初犹有惧色，既闻放罪，遂皆释然。朝廷以太原之围未解，未欲穷治。今师旅方兴，深恐无所惩艾，遇敌必不用命。欲乞指挥，应种师中下统制、将佐并依圣旨处分，仍令军前自效。如能用命立功。与免前罪；今后非立战功，虽该恩赦不得叙复。仍乞优诏褒赠师中，以为忠义之劝。」诏：「种师中下统制、将佐并降五官，仍开具职位、姓名申尚书省，余依刘韐所奏。」

　　八月，河北、河东路宣抚司奏：「近据都统制王渊捉获溃败使臣，已管押赴宣抚副使刘韐军前交割，依军法施行外，访闻尚有未曾出首将佐、使臣。」诏：「限今指挥到日更与展限十日，许令于所在州军出首，仍依元降指挥免罪，特与支破递马驿券，疾速发赴军前自效，候立功日优加推赏。如再限满日更不首身，当取见职名重赏购捕，定行军法。仍多出榜示谕。」

　　二年四月，诏：「访闻诸处溃散军人啸聚作过，将百姓强刺充军，驱虏随行使唤，遇敌使前，害枉良民。其令有司榜谕：被虏强刺之人许以自陈，给据各令归业。愿充军者，随等杖刺填禁、厢军，依条支给例物。」又诏：「昨逃亡班直、诸军，虽已降指挥抚谕，并与免罪，发归元处。其管押兵官未有指挥，可候指挥到，许于所在官司自陈，亦与免罪。」

　　建炎初，招募多西北之人，其后令诸路州、军、砦或三衙招募，或选刺三衙军中子弟，或从诸郡选刺中军子弟解发。复诏沧、滨及江、淮沿流州军，募善没水经时伏藏者，以五千为额。神武右军统制张俊言：「牙军多招集乌合之众，拟上等改刺胜捷，次等刺振华、振武，庶得部分归一训练为便。」诏两浙、江东，除江阴军，各募水军二百人。

　　绍兴元年，广东帅臣言：「本路将兵元五千二百，见千三百十九。今拟将官驻扎诸军洎本路州军，以十分为率，各招其半。」

　　二年，累降令行在诸军，毋互相招收，及将别军人拘执，违者行军法。

　　四年，诏：「所招河北人充河北振武，余人刺陕西振华指挥。沿江招置水军，备战舰，募东南谙水者充，每指挥以五百为额。」

　　十年，诏三京路招抚处置使司招效用军兵万人，内招使臣二千员。

　　十五年，福建安抚莫将言：「汀、漳、泉、建四州，与广东、江西接壤。比年寇盗剽劫居民，土豪备私钱集社户，防捍有劳，有司不为上闻推恩，破家无所依归，势必从贼。官军不习山险，且瘴疠侵加，不能穷追，管属良民悉转为盗。请委四州守臣，募此游手无归勇健之人，各收千人，仍以效用为名，足可备用，实永久利。」诏令张渊同措置。

　　二十四年，殿前都指挥使杨存中言：「旧制，在京所管捧日、天武、拱圣、骁骑、骁胜、宁朔、神骑、神勇、宣武、虎翼、广勇诸指挥禁军内，捧日、天武依条升拣扈卫诸班直，拱圣、神勇以下升拣捧日、天武，除逃亡有故，仅千九百人。请于今年分定月内招千人。」

　　二十七年，杨存中奉旨，三衙所招效用兵令住招。今阙六千七百二十六人，若不招填，兵数日损。诏本司来年正月为始，依旧招募。

　　隆兴元年，步军司郭振言：「本司在京日军额三万九千五百，今行在仅千二百一十九。」诏招填千七百八十一人，以三千为额，刺充神卫，虎翼，飞山、床子弩雄武等指挥。

　　乾道七年，马军司王友直言：「见管战马二千七百余，止有傔马六百余人，请招傔兵千五百，并充雄威。」诏招千人，刺「步傔」二字。步军司吴挺言：「步司五军，额二万五千，见阙三千六百。」诏令招填。

　　淳熙十六年，殿前副都指挥郭钧言：「淳熙五年住招兵，今逾十载，战队合用火分傔兵阙。」诏招千人。

　　绍熙二年，诏步军司招军千人。

　　庆元元年，诏楚州招到二百六十一人补弩手、效用。五年，诏给降度牒付金州都统，招填阙额并拣汰兵，照绍熙初年令，自五尺四寸至五尺六寸三等招收。

　　开禧元年，兴元都统秦世辅言：「本司军多阙额，绍兴之末，管二万九千余人。乾道三年，立额二万七千，今二万五千四百，差戍、官占实万一百四十三人，点阅所部，堪披带人仅六百二十七。请从本司酌绍兴额招刺。」参知政事蒋芾言：「在内诸军，每月逃亡不下四百人，若权住招一年半，俟财用稍足招强壮，不惟省费，又得兵精。且南渡以来兵籍之数，绍兴十二年二十一万四千五百余人，二十三年二十五万四千五百四十人，三十年三十一万八千一百三十八人，乾道三年三十二万三千三百一人，只比二十三年，已增六万九千六十一人，如此何缘财用有余？」

　　宝庆二年，知武冈军吴愈言：「禁卫兵所以重根本、威外夷，太祖聚天下精兵在京者十余万，州郡亦十余万。嘉定十五年，三卫马步诸军凡七万余，阙旧额三万，若以川蜀、荆襄、两淮屯戍较之，奚啻数倍于禁卫？宜遵旧制，择州郡禁兵补禁卫阙，州郡阙额帅守招填。」

　　绍定四年，臣僚言：「州郡有禁卒，有壮城，有厢军，有土兵，一州之财自足以给一州之兵。比年尺籍多虚，月招岁补，悉成文具。盖州郡吝养兵之费，所招无二三，逃亡已六七。宜申严帅臣，应郡守到罢，具兵额若干、逃故若干、招填若干、考其数而黜陟之。」

　　宝祐间，州郡阙守，承摄者遣令招刺，不询材武，务盗帑储。

　　咸淳季年，边报日闻，召募尤急，官降钱甚优厚。强刺平民，非无法禁。所司莫能体上意，执民为兵。或甘言诳诱，或诈名贾舟，候负贩者群至，辄载之去；或购航船人，全船疾趋所隶；或令军妇冶容诱于路，尽涅刺之。由是野无耕人，途无商旅，往往聚丁壮数十，而后敢入市。民有被执而赴水火者，有自断指臂以求免者，有与军人抗而杀伤者，无赖乘机假名为扰。

　　九年，贾似道疏云：「景定元年迄今，节次招军凡二十三万三千有奇，除填额，创招者九万五千，近又招五万，谓之无兵不可。」十年，汪立信书抵贾似道陈三策，一谓：「内地何用多兵，宜悉抽以过江，可行六十万矣。盖兵不贵多，贵乎训练之有素。苟不堪受甲，徒取充数，将焉用之！」

　　考之旧制，凡军有阙额即招填。熙宁、元丰讲求民兵之政，于是募兵浸减，而三衙多虚籍。至于靖康，禁卫弱矣。中兴复用招募。立等杖，选勇壮，核人才，验虚实，审刺之法虽在诸屯，而已招者兵籍悉总于枢府云。 
　
　



　
                   
志第一百四十七兵八
　
　　○拣选之制廪给之制

　　拣选之制建隆初，令诸州召募军士部送阙下，至则军头司覆验等第，引对便坐，而分隶诸军焉。其自厢军而升禁兵，禁兵而升上军，上军而升班直者，皆临轩亲阅，非材勇绝伦不以应募，余皆自下选补。

　　咸平五年，于环、庆等州厢军马步军六千余人内选材勇者四千五百人，付逐砦屯防，以代禁兵。

　　景德二年，宣示：「殿前、侍卫司诸禁军中老疾者众，盖久从征戍，失于拣练，每抽替至京，虽量加阅视，亦止能去其尤者。今多已抽还，宜乘此息兵，精加选拣，虽议者恐其动众，亦当断在必行。昔太祖亦尝患此，遂尽行拣阅，当时人情深以为惧，其后果成精兵。」枢密使王继英等曰：「今兵革休息，不乘此时遴选，实恐冗兵徒费廪食。」帝曰：「然。近者契丹请盟，夏人纳款，恐军旅之情谓国家便谋去兵惜费。」乃命先于下军选择勇力者次补上军。其老疾者，俟秋冬慎择将臣令拣去之。

　　三年正月，诏遣枢密都承旨韩崇训等与殿前司、侍卫马步军司拣阅诸军兵士，供备库使、带御器械綦政敏等分往京东、西路拣阅。八月，诏效顺第一军赴京拣阅，以补虎翼名阙。是军皆河东人，帝念其累戍劳苦，故升奖焉。

　　大中祥符二年四月，诏曰：「江南、广东西路流配人等，皆以自抵宪章，久从配隶，念其远地，每用轸怀。属乔岳之增封，洽溥天之大庆，不拘常例，特示宽恩。江南路宜差内殿崇班段守伦就升州、洪州，广南东、西路差殿直、阁门祗候彭麟就桂州，与本路转运使同勾抽诸州杂犯配军，拣选移配淮南州军牢城及本城。有少壮堪披带者，即部送赴阙，当议近上军分安排。如不愿量移及赴阙者，亦听。若地理远处，即与转运使同乘传就彼，依此拣选。」

　　五年正月，帝谕知枢密院王钦若等：「在京军校差充外处人员，军数不足，有妨训练，可诏示殿前、侍卫马步军司简补。禁军逐指挥兵士内，捧日上三军要及三百人，龙卫上四军各二百五十人，拱圣、骁骑、骁胜、宁朔、神骑、云武骑各三百五十人，并于下次军营升填，须及得本额等样，及令军头司于诸处招拣到人内选填。营在京者引见分配，在外处者准此，仍委逐司擘画开坐以闻。在京差出者，候替回拣选。」

　　九年十一月，诏河北、河东、陕西诸州军拣料本城兵，五百人以上升为一指挥，于本处置营教阅武艺，升为禁军。

　　天禧元年二月，遣使分往诸州军拣厢军骁壮及等者升隶上军。六月，召选天下厢兵迁隶禁军者，凡五千余人。

　　天圣间，尝诏枢密院次禁军选补法：

　　凡入上四军者，捧日、天武弓以九斗，龙卫、神卫弓以七斗，天武弩以二石七斗，神卫弩以二石三斗为中格。恩、冀员僚直、骁捷军士选中四军，则不复阅试。自余招拣中者，并引对。凡员僚直阙，则以选中上军及龙卫等样、弓射七斗合格者充，仍许如龙卫例选补班直。

　　凡选禁军，自奉钱三百已上、弓射一石五斗、弩蹠三石五斗、等样及龙卫者，并亲阅，以隶龙卫、神卫。凡骑御马直阙小底，则阅拱圣、骁骑少壮善射者充。凡弓手，内殿直以下选补殿前指挥使，射一石五斗；御龙弓箭直选补御龙直、御龙骨朵子直，东西班带甲殿侍选补长入祗候，御龙诸直将虞候选补十将，射皆一石四斗；东西班、散直选补内殿直，捧日、员僚直、天武、龙卫、神卫亲从选补诸班直，御龙骨朵子直、弓箭直将虞候选补十将，御龙直长行选补将虞候，射皆一石三斗；员僚、龙御、骑御马直小底选补散直，射皆一石二斗。凡弩手，东西班带甲殿侍选补长骑祗候，射四石；御龙弩直将虞候选补十将，射三石八斗；长行选补将虞候，射三石五斗。其捧日、天武、龙卫亲从选补弩手班、御龙弩直者，亦如之。其次别为一等，减二斗。自余殿前指挥使、诸班直以岁久若上名出补外职者，所试弓弩斗力皆遽减，弓自一石三斗至八斗，弩自三石二斗至五斗各有差。

　　凡班直经上亲阅隶籍者，有司勿复按试。其升军额者，或取少壮拳勇，或旌边有劳。至于河清遽补，牢城配军亦间下诏选补，盖使给役者有时而进，负罪者不终废也。其退老疾，则以岁首，或出军回；转员皆拣汰，上军以三岁。河北遇大阅亦如之。景祐元年，诏选教骏填拱圣诸军，退其老疾为剩员，不任役者免为民。

　　三年，诏选骁骑、云骑、骁胜填拱圣，武骑、宁朔、神骑填骁骑。

　　康定元年，选御辇官为禁军。辇官二十六人遮辅臣喧诉，斩其首二人，余黥隶岭南，卒选如初。

　　庆历三年，诏韩琦、田况选京师奉钱五百已上禁军武技精捷者，营取五人，枢密院籍记姓名，以备驱使。况因言：「今天下兵逾百万，视先朝几三倍，自昔养兵之冗，未有若是。且诸路宣毅、广勇等军孱弱众甚，大不堪战，小不堪役。宜分遣官选不堪战者降为厢军，不堪役者释之。」上然其言。

　　皇祐元年，拣河北、河东、陕西、京东西禁厢诸军，退其罢癃为半分，甚者给粮遣还乡里。系化外若以罪隶军或尝有战功者，悉以剩员处之。

　　三年，韩琦奏：「河北就粮诸军愿就上军者，许因大阅自言。若等试中格，旧无罪恶，即部送阙，量材升补。」乃诏四路都总管司：「自今春秋阅，委主管选长五尺六寸已上、弓一石五斗、弩三石五斗者，并家属部送阙。

　　嘉祐二年，诏神卫水军等以五年，诸司库务役兵以三年一拣。五年，选京东西、陕西、河北、河东本城、牢城、河清、装御、马递铺卒长五尺三寸胜带甲者，补禁军。其尝犯盗亡坐黥者，配外州军归远、壮勇。

　　八年，右正言王陶奏：「天下厢军以岁首拣，至于禁军虽有驻扎还日拣法，或不举。臣窃惟调发禁军本籍精锐，军出之时尤当拣练。请下有司，凡调发禁军，委当职官汰年六十已上，将校年六十五已上衰老者，如此则兵精而用省矣。」下其章。殿前、马步军司奏曰：「旧制，遣戍陕西、河北、河东、广南被边诸军悉拣汰，余路则无令。请自今诸军调发，悉从拣法。」诏可。又诏：「凡选本城、牢城军士以补龙猛等军者，并案籍取尝给奉钱五百及龙猛等者，以配龙猛；其不及等与尝给奉钱四百以下，若百姓黥隶及龙骑等者，以配龙骑；其龙骑军士戍还，即选填龙猛。自今本城、牢城悉三年一拣，著为令。」

　　治平元年，阅亲从官武技，得百二十人以补诸班直。乃诏：自今亲从官，限年三十五以下者充。又诏：「如闻三路就粮兵，多老疾不胜铠甲者，可勿拘时，拣年五十以上有子弟或异姓亲属等应样者代之。如无，听召外人。」是岁，诏京畿并诸路拣龙骑、壮勇、归远、本城、牢城、宣效六军；河清、车营、致远、窑务、铸钱监、屯田务隶籍三十年胜铠甲者，部送京师填龙猛等军；其自广南拣中者，就填江西、荆湖归远阙额。仍诏每三年以龙猛等军阙数闻。又诏诸路，有步射引弓两石、彍弩四石五斗已上者，奏遣诣阙。

　　二年，诏京东教阅补禁军。先是，京东教阅本城，自初置即番隶本路巡检，久不选补。上闻其军多勇壮可用者，欲示激劝，故有是诏。

　　治平四年五月，拣选拱圣、神勇以下勇分，以补捧日、天武、龙、神卫阙数。

　　元丰三年六月，权主管马步军司燕达言：「内外就粮退军二十一指挥八千余人，以禁军小疾故拣退及武艺浅弱人配填，既不训练，又免屯戍，安居冗食，耗蠹军储。若自今更不增补，庶渐销减，候有阙，依禁军选募，教习武世，不数年间，退军可尽变锐士。内奉钱七百者减为五百，依五百奉钱军等杖招拣。」从之。仍诏：「上四军退军改作五百奉钱军额。」八月，殿前、步军司虎翼十指挥出戍归营，闵其劳苦，诏并升补为神勇指挥。广西路经略司言：「雄略、澄海指挥阙额，请以诸路配送隶牢城卒所犯稍轻，及少壮任披带者选补。」从之。

　　四年四月，提举河北义勇保甲狄谘言：「旧制，诸指挥兵给内有老疾年五十五已上、有弟侄子孙及等杖者，令承替名粮，其间亦有不堪征役者，乞年四十已上许令承替。」诏河北马步诸军依此。十二月，诏诸班直、上四军，毋得简常有罪改配人。

　　元祐二年七月，诏诸路每岁于八月后解发试武艺人到阙，殿前司限次年正月，军头司限二月以前试验推恩。呈试武艺人同。

　　三年闰十二月，枢密院言：「在京诸军兵额多阙，而京东、西路就粮禁军往往溢额。」诏差官往逐路同长吏拣选发遣，以补其数。

　　大观元年四月，诏曰：「东南诸郡军旅之事，久失训齐，民虽浮弱，而阻山带江，轻而易摇。安必虑危，诚不可忽。其诸军事艺生疏精熟不同，非独见将官训练优劣，实亦系教头能否。」枢密院请委逐路提举训练官妙选精熟教头，二年一替，若能训练精熟，然后推赏。从之。

　　至若省并之法，凡军各有营，营各有额。皇祐间，马军以四百、步军以五百人为一营。承平既久，额存而兵阙，马一营或止数十骑，兵一营或不满一二百。而将校猥多，赐予廪给十倍士卒，递迁如额不少损。帝患之，熙宁二年，始议并废。陕西马步军营三百二十七，并为二百七十，马军额以三百人，步军以四百人。其后凡拨并者，马步军营五百四十五并为三百五十五，而京师、府界、诸路及厢军皆会总畸零，各足其常额。

　　凡并营，先为缮新其居室，给迁徙费。军校员溢，则以补他军阙，或随所并兵入各指挥，依职次高下同领。帝尝谓辅臣曰：「天下财用，朝廷稍加意，则所省不可胜计。乃者销并军营，计减军校、十将以下三千余人，除二节赐予及傔从廪给外，计一岁所省，为钱四十五万缗，米四十万石，䌷绢二十万匹，布三万端，马藁二百万。庶事若此，邦财其可胜用哉！」

　　初议并营，大臣皆以兵骄已久，遽并之必召乱，不可。帝不听，独王安石赞决之。时苏轼言曰：「近者并军蒐卒之令猝然轻发，甚于前日矣，虽陛下不恤人言，持之益坚，而势穷事碍，终亦必变。他日虽有良法美政，陛下能复自信乎？」枢密使文彦博曰：「近多更张，人情汹汹非一。」安石曰：「事合更张，岂惮此辈纷纷邪！」帝用安石言，卒并营之。自熙宁以至元丰，岁有并废。

　　元符二年，枢密院言：「已诏诸路并废堡砦，减罢兵将，鄜延、秦凤路已减并，余路未见施行。」诏泾原、熙河兰会、环庆、河东路速议以闻。

　　三年，罢都护府，安抚使隶河、兰州，以省馈运。诏边帅减额外戍兵。

　　建中靖国元年，减放秦凤路土兵。

　　大观三年，诏：「昨降处分，措置东南利害，深虑事力未办，应费不赀。其帅府、望郡添置禁军，诸县置弓手，并罢其壮城兵士，令帅府置一百人，余望郡置五十人，旧多者自依旧。沿边州军除旧有外，罢增招壮城。帅府、望郡养马并步人选充马军指挥，及支常平钱收籴封桩斛斗指挥，并罢。已添置路分钤辖、路分都监，许令任满。江南东西、两浙各共差走马承受内臣一员、帅府添置机宜文字去处，并罢。」

　　四年，诏：「四辅州各减一将，其军兵仰京畿转运司将未足额并未有人，崇锐、崇威、崇捷、崇武内并废四十四指挥已拣到人，随等杖拨填四辅见阙禁军。仍将逐辅系将、不系将军兵，以住营远近相度，重别分隶排定，及八将训练驻扎去处，疾速开具以闻。河北、河东崇锐、崇威，河东十八指挥，河北不隶将十三指挥并废，见管兵令总管司拨填本路禁军阙额。河北路拨不尽人发遣上京，分填在京禁军阙额。河东拨不尽人，并于本路禁军额外收管。」

　　宣和五年，诏：「两浙盗贼宁息，其越州置捕盗指挥，可均填江东、淮东三路州军阙额。」

　　至神宗之世，则又有简汰退军之令。治平四年，诏拣拱圣、神勇以下军补捧日、天武、龙卫、神卫兵阙。

　　熙宁元年，诏诸路监司察州兵招简不如法者按之，不任禁军者降厢军，不任厢军者免为民。

　　二年，从陈升之议，量减卫兵年四十以上稍不中程者请受。吕公弼及龙图阁直学士陈荐皆言退军不便。三年二月，司马光亦曰：

　　窃闻朝廷欲拣在京禁军四十五以上微有呈切者，尽减请给，兼其妻子徙置淮南，以就粮食。若实有此议，窃谓非宜。何则？在京禁军及其家属，率皆生长京师，亲姻联布，安居乐业，衣食县官，为日固久。年四十五未为衰老，微有呈切，尚任征役，一旦别无罪负，减其请给，徙之淮南，是横遭降配也。

　　且国家竭天下之财养长征兵士，本欲备御边陲。今淮南非用武之地，而多屯禁军，坐费衣食，是养无用之兵，置诸无用之地。又边陲常无事则已，异时或少有警急，主兵之臣必争求益兵。京师之兵既少，必须使使者四出，大加召募，广为拣选，将数倍多于今日所退之兵。是弃已教阅经战之兵，而收市井亩之人，本欲减冗兵而冗更多，本欲省大费而费更广，非计之得也。

　　臣愚欲愿朝廷且依旧法，每岁拣禁军有不任征战者减充小分，小分复不任执役者，放令自便在京居止，但勿使老病者尚占名籍，虚费衣粮。人情既安于所习，国家又得其力，冗兵既去，大费自省，此国家安危所系，不敢不言。

　　右正言李常亦以为言。从之，是年，诏：「陕西就粮禁军额十万人，方用兵之初，其令陕西、河东亟募士补其阙。」

　　四年，诏：「比选诸路配军为陕西强猛，其以为禁军，给赐视壮勇为优，隶步军司，役于逐路都监、总管司。」诏广东、福建、江西选本路配军壮勇者，合所募兵万人，以备征戍。三月，诏广东路选杂犯配军丁壮，每五百人为一指挥，屯广州，号新澄海，如广西之法。七月，手诏：「拣诸路小分年四十五以下胜甲者，升以为大分，五十已上愿为民者听。」旧制，兵至六十一始免，犹不即许。至是免为民者甚众，冗兵由是大省。

　　十年，遣官偕畿内，京东西、陕西、荆湖长吏简募军士，以补禁军之阙。

　　元丰元年，诏：以马军选上军，上军选诸班者，并马射弓一石力。诸班直枪弩手阙，选亲从、亲事官，八并选捧日、龙卫弓箭手。

　　二年，云骑军阙二千一百，以云捷等军补之。

　　六年，骑兵年五十以下，教武技不成而才可以肄习者，并以为步军。

　　元祐四年，诏：「今后岁拣禁军节级，筋力未衰者，年六十五始减充剩员。」

　　八年，泾原路经略司奏：「拣选诸将下剩员，年六十以下精力不衰，仍充军，以补阙额。」从之。陕西诸路如之。

　　绍圣四年，枢密院言：「龙骑系杂犯军额，阙数尚多。今欲将禁军犯徒兵及经断者，岁拣以填阙。」从之。

　　元符元年又言：「就粮禁军阙额，于厢军内拣选年四十以下者填。」从之。

　　宣和七年，诏京东西、淮南、两浙帅司精选诸军骁锐，发赴京畿辅郡兵马制置使司。

　　靖康元年，诏：「军兵久失教习，当汰冗滥，精加拣择。」然不能精也。方兵盛时，年五十已上皆汰为民，及销并之久，军额废阙，则六十已上复收为兵，时政得失因可见矣。

　　中兴以后，兵不素练。自军校转补之法行，而拣选益精。大抵有疾患则选，有老弱则选，艺能不精则选，或由中军拣补外军，或拣外边精锐以升禁卫。考《军防令》，诸军招简等杖：天武第一军五尺有八寸，捧日、天武第二军、神卫五尺七寸三分，龙卫五尺有七寸，拱圣、神勇、胜捷、骁捷、龙猛、精朔五尺六寸五分，骁骑、云骑、骁胜、宣武、殿前司虎翼、殿前司龙翼水军五尺有六寸，武骑、宁朔、步军司虎翼水军、拣中龙卫、神骑、广勇、龙骑、骁猛、雄勇、吐浑、擒戎、新立骁捷、骁武、广锐、云翼、有马劲勇、步武、威捷、武卫、床子弩雄武、飞山雄武、神锐、振武、新招振武、新置振武、振华军、雄武弩手、上威猛、厅子、无敌、上招收、冀州雄胜、澄海水军弩手五尺五寸，广捷、威胜、广德、克胜、陕府雄胜、骁雄、雄威、神虎、保捷、清边弩手、制胜、清涧、平海、雄武、龙德宫清卫、宁远、安远五尺四寸五分，克戎、万捷、云捷、横塞、捉生、有马雄略、效忠、宣毅、建安、威果、全捷、川效忠、拣中雄勇、怀顺、忠勇、教阅忠节、神威、雄略、下威猛五尺四寸，亳州雄胜、飞骑、威远、蕃落、怀恩、勇捷、上威武、下威武、忠节、靖安、川忠节、归远、壮勇、宣效五尺三寸五分、济州雄胜、骑射、桥道、清塞、奉先、奉国、武宁、威勇、忠果、劲勇、下招收、壮武、雄节、靖江、武雄、广节、澄海、怀远、宁海、刀牌手、必胜五尺三寸，拣中广效、武和、武肃、忠靖、三路厢军五尺二寸。

　　建炎三年，诏：「江南、江东、两浙诸州军正兵、土兵、除镇江、越州，委守臣兵官巡检，六分中选一分，部辖人年四十五以下，长行年三十五以下，合用器甲，候旨选择赴行在。有软弱不堪，年甲不应，或占庇不如数选发，其当职官有刑。」

　　四年，诏：「神武义军统制王燮下阅到第三等军兵一千六百六十人，填厢禁军，其不任披带者，分填严州新禁军。」

　　绍兴二年，上谓辅臣曰：「邵青、单德忠、李捧三盗，招安至临安日久，卿等其极拣汰。」吕颐浩、秦桧得旨与张俊同阅视，堪留者近七千人。诏命张俊选精锐，得兵五千人诣行在。

　　二十年，枢密院言都统吴玠选中护卫西兵千人，诏隶殿司。又统制杨政选西兵三百二十五人，填步军司。

　　二十四年，诏：「御龙直见阙数，可以殿、步二司选拍试填诸班。」

　　乾道二年，诏王琪选三百人充马军。

　　庆元三年，殿司言：「正额效用万一千五百九十二人，阙二百五十九人，于雄效内及效用带甲拍试一石力弓、三石力弩合格人填阙额。」诏：「崇政殿祗候、亲从填班直人数，特与免。其三衙旧司官兵及御马直合拣班人，照阙额补。」

　　嘉定十一年，臣僚言「今军政所先，莫如汰卒。」谓「如千兵中有百人老弱，遇敌先奔，即千人皆废矣。乞严敕中外将帅，务核其实。」

　　其省并法自咸平始。建炎以后，臣僚屡言，军额有阙，则并隶一等军分，足其旧额，以便教阅，而指挥、制领、将佐之属亦或罢或省，悉从其请。盖当多事之秋，患兵之不足，望增补以壮军容。事既宁息，患其有余，必并省以核军实，意则在乎少苏民力也。

　　嘉熙初，臣僚言：「今日兵贫若此，思变而通之。于卒伍中取强勇者，异其籍而厚其廪，且如百人之中拣十人，或二十，或三十，则是万人中有三千兵矣。时试之弓弩，课之武艺，暇则驰马击球以为乐，秋冬使之校猎。其有材力精强，则厚赏赉之。又于其中拔其尤者，数愈少而廪愈厚，待之如子弟，倚之如腹心，缓急可用。苏辙有言：'天子必有所私之将，将军必有所私之士。'又必申命主帅、制领，鼓动而精择之，假之统御之权，严其阶级之法。将乐与士亲，士乐为将用，则可以运动如意，不必别移一军，别招新军矣。」

　　咸淳间，招兵无虚日，科降等下钱以万计。奈何任非其人，白捕平民为兵，召募无法，拣选云乎哉！

　　廪禄之制为农者出租税以养兵，为兵者事征守以卫民，其势然也。唐以天下之兵分置藩镇，天子府卫，中外校卒，不过十余万，而国用不见其有余。宋惩五代之弊，收天下甲兵数十万，悉萃京师，而国用不见其不足者，经制之有道，出纳之有节也。国初，太仓所储才支三、二岁。承平既久，岁漕江、淮粟六百万石，而缣帛、货贝、齿革百物之委不可胜用。其后军储充溢，常有余羡。内外乂安，非偶然也。

　　凡上军都校，自捧日、天武暨龙卫、神卫左右厢都指挥使遥领团练使者，月俸钱百千，粟五十斛；诸班直都虞候、诸军都指挥使遥领刺史者半之。自余诸班直将校，自三十千至二千，凡十二等；诸军将校，自三十千至三百，凡二十三等，上者有傔；厢军将校，自十五千至三百五十，凡十七等，有食盐；诸班直自五千至七百，诸军自一千至三百，凡五等；厢兵阅教者，有月俸钱五百至三百，凡三等，下者给酱菜钱或食盐而已。自班直而下，将士月给粮，率称是为差；春冬赐衣有绢绵，或加䌷布、缗钱。凡军士边外，率分口券，或折月粮，或从别给。其支军食，粮料院先进样，三司定仓敖界分，而以年月次之。国初，诸仓分给诸营，营在国城西，给粮于城东，南北亦然。相距有四十里者，盖恐士卒习堕，使知负檐之勤。久之，有司乃取受输年月界分，以军次高下给之。

　　凡三岁大祀，有赐赉，有优赐。每岁寒食、端午、冬至，有特支，特支有大小差，亦有非时给者。边戍季加给银、奚鞋，邠、宁、环、庆缘边难于爨汲者，两月一给薪水钱，苦寒或赐絮襦裤。役兵劳苦，季给钱。戍岭南者，增月奉。自川、广戍还者，别与装钱。川、广递铺卒或给时服、钱、履。屯兵州军，官赐钱宴犒将校，谓之旬设，旧止待屯泊禁军，其后及于本城。

　　天圣七年，法寺裁定诸军衣装，骑兵春冬衣各七事，步兵春衣七事、冬衣六事，敢质卖者重寘之法。

　　景祐元年，三司使程琳上疏，论：「兵在精不在众。河北、陕西军储数匮，而召募不已，且住营一兵之费，可给屯驻三兵，昔养万兵者今三万兵矣。河北岁费刍粮千二十万，其赋入支十之三；陕西岁费千五百万，其赋入支十之五。自余悉仰给京师。自咸平逮今，凡二边所增马步军指挥百六十。计骑兵一指挥所给，岁约费缗钱四万三千，步兵所给，岁约费缗钱三万二千，他给赐不预。合新旧兵所费，不啻千万缗。天地生财有限，而用无纪极，此国用所以日屈也。今同、华沿河州军，积粟至于红腐而不知用；沿边入中粟，价常踊贵而未尝足。诚愿罢河北、陕西募住营兵，勿复增置，遇阙即迁厢军精锐者补之，仍渐徙营内郡，以便粮饷。无事时番戍于边，缓急即调发便近。严戒封疆之臣，毋得侵轶生事以觊恩赏，违令者重寘之法。如此，则疆场无事，而国用有余矣。」帝嘉纳之。

　　康定元年，诏战场士卒给奉终其身。宰臣张士逊等言禁兵久戍边。其家在京师者，或不能自给。帝召内侍即殿隅条军校而下为数等，特出内藏库缗钱十万赐之。

　　庆历五年，诏：「湖南路发卒征蛮，以给装钱者，毋得更予带甲钱。」

　　七年，帝因阅军粮，谕仓官曰：「自今后当足数给之。」初，有司以粮漕自江、淮，积年而后支，惟上军所给斗升仅足，中、下军率十得八九而已。

　　嘉祐八年，殿前诸班请粮，比进样异，辄不受散去。御史中丞王畴以为言。诏：「提点仓官自今往检视，有不如样，同坐之。军士不时请及有喧哗，悉从军法。」

　　皇祐二年，诏：「在外禁军，凡郊赉折色，并给以实估之直。」

　　五年，诏：「广南捕蛮诸军岁满归营，人赐钱二千，月增奉钱二百。度岭阵亡及瘴疠物故者子孙或弟侄，不以等样收一人隶本营者，支衣廪之半。」

　　治平二年，诏：「泾原勇毅军拣为三等，差给奉钱一千至五百为三等，勿复置营，以季集渭州按阅。」

　　熙宁三年，帝手诏：「仓使给军粮，例有亏减，出军之家，侵牟益甚，岂朕所以爱养将士意哉！自今给粮毋损其数，三司具为令。」于是严河仓乞取减刻之事。

　　四年，诏付赵禼：「闻鄜延路诸军数出，至鬻衣装以自给，可密体量振恤之。」先是，王安石言：「今士卒极窘，至有衣纸而擐甲者，此最为大忧，而自来将帅不敢言振恤士卒，恐成姑息，以致兵骄。臣愚以为亲士卒如爱子，故可与之俱死；爱而不能令，譬如骄子不可用也。前陛下言郭进事，臣案《进传》，言进知人疾苦，所至人为立碑纪德；士卒小有违令，辄杀之。惟其能犒赏存恤，然后能杀违令者而人无怨。今宜稍宽牵拘将帅之法，使得用封桩钱物随宜振恤，然后可以责将帅得士卒死力也。」

　　四年，枢密院言：「不教阅厢军拨并，各带旧请外，今后招到者，并乞依本指挥新定请受。河北崇胜、河东雄猛、陕西保宁、京东奉化、京西壮武、淮南宁淮各酱菜钱一百，月粮二石，春衣绢二匹、布半匹、钱一千，冬衣绢二匹、䌷半匹、钱一千、绵十二两。两浙崇节、江东西效勇、荆南北宣节、福建保节、广东西清化除酱菜钱不支外，余如六路。川四路克宁已上各小铁钱一千，粮二石，春衣绢一匹、小铁钱十千，冬衣绢一匹、䌷一匹、绵八两、小铁钱五千。」并从之。

　　七年，增桥道、清塞、雄胜诸军奉满三百。又诏：「今后募禁军等赏给，并减旧兵之半。」

　　十年，诏：「安南道死战没者，所假衣奉咸蠲除之。弓箭手、民兵、义勇等有贷于官者，展偿限一年。又中外禁军有定额，而三司及诸路岁给诸军亦有常数。其阙额未补者，会其岁给并封桩，枢密承旨司簿其余数，辄移用，论如法。」

　　元丰二年，诏：「荆南雄略军十二营南戍，瘴没者众，其议优恤之。军校子孙降授职。有疾及不愿为兵若无子孙者，加赐缗钱；军士子孙弟侄收为兵，并给赙，除籍后仍给粮两月；即父母年七十已上无子孙者，给衣廪之半，终其身。」

　　哲宗即位，悉依旧制。

　　徽宗崇宁四年，诏：「诸军料钱不多，比闻支当十钱，恐难分用，自今可止给小平钱。」初，蔡京谋逐王恩，计不行，欲阴结环卫及诸士卒，乃奏皇城辅兵月给食钱五百者，日给一百五十。自是，每月顿增四贯五百。欲因以市私恩也。

　　五年，枢密院言：「自熙宁以来，封桩隶枢密院，比因创招广勇、崇捷、崇武十万人，权拨封桩入尚书省。缘禁军见阙数多，若专责户部及转运司应副，恐致误事。」诏：「尚书省候极足十万人外，理合拨还。自今应禁军阙额封桩钱，仍隶枢密院。」

　　宣和七年，诏：「国家养兵，衣食丰足。近岁以来，官不守法，侵夺者多；若军司乞取及因事率敛，刻剥分数，反致不足。又官吏冗占猥多，修造役使，违法差借。杂役之兵，食浮于禁旅，假借之卒，役重于厢军。近因整缉军政，深骇听闻。自今违戾如前者，重寘之法。」

　　靖康元年，诏：「诸路州军二税课利，先行桩办军兵合支每月粮料、春衣、冬赐数足，方许别行支散官吏请给等。禁军月粮，并免坐仓。

　　自国初以来，内则三司，外则漕台，率以军储为急务，故钱粮支赐，岁有定数。至于征戍调发之特支，将士功劳之犒赏，与夫诸军阙额而收其奉廪以为上供之封桩者，虽无定数，而未尝无权衡于其间也。封桩累朝皆有之，而熙宁为盛。其后虽有「今后再不封桩」之诏，然军司告乏，则暂从其请，稍或优足，则封桩如旧。盖宰执得人，则阙额用于朝迁；枢筦势重，则阙额归之密院。此政和军政所以益不逮于崇宁、大观之间者，由两府之势互有轻重，而不能恪守祖宗之法也。

　　中兴以后，多遵旧制。绍兴四年，御前军器所言：「万全杂役额五百，户部廪给有常法。比申明裁减，尽皆遁逃。若依部所定月米五斗五升，日不及二升；麦四斗八升，斗折钱二百，日餐钱百，实不足赡。」诏户部裁定，月米一石七斗，增作一石九斗。

　　五年，诏：「效用入资旧法，内公据、甲头名称未正，其改公据为守阙进勇副尉，日餐钱二百五十、米二升；甲头为进勇副尉，日餐钱二百、米二升。非带甲入队人自依旧法。」宣抚使韩世忠言：「本军调发，老幼随行，缘效用内有不调月粮，不增给日请，军兵米二升半、钱百，效用米二升、钱二百，乞日增给赡米一升半，庶几战士无家累后顾忧，齐心用命。」诏分屯日即陈请。

　　十三年，诏：「殿司诸统领将官别无供给职田，日赡不足，差兵营运，浸坏军政。可与月支供给：统制、副统制月一百五十千，统领官百千，正将、同正将五十千，副将四十千，准备将三十千，皆按月给。既足其家，可责后效。若仍前差兵负贩，从私役禁军法，所贩物计赃坐之，必罚无赦。州县知而不举，同罪。」主管步军司赵密言：「比定诸军五等请给，招填阙额，要以屏革奸弊。第数内招收白身效用，填马步军使臣阙。其五等请给例内，马军效用依五人衙官例，步军效用依三人衙官例。缘旧效用曾经带甲出入，日止餐钱二百、米二升；有少壮善射者，既见初收效用廪给稍优，因逃他军以希厚请。今拟五等招收白身效用与旧效用，不以马步军论，概增其给，人日支钱二百、米二升，填使臣阙。」

　　隆兴二年，殿前司言：「诸军法，兵级年六十，将校年六十五，减充剩员给请，内有战功亦止半给。比来年及不与减落，乞每营置籍，乡贯、年甲、招刺日月悉书之，一留本营，一留户部，一留总领，以备开落。」

　　乾道八年，枢密院言：「二月为始，诸军七人例以上，二分钱、三分银、五分会子；五人例，三分钱、四分银、三分会子。军兵折麦餐钱，全支钱。使臣折麦、料钱，统制、军佐供给分数仍旧。」

　　淳熙三年，枢密院言：「兵部定请受格：效用一资守阙毅士，二资毅士，三资守阙效士，月各钱三千，折麦钱七百二十，米一石五升，春冬衣绢各二匹；四资效士，钱三千，折麦钱九百七十二，米一石一斗三升有奇，衣绢各二匹；五资守阙听候使唤，钱四千五百，折麦钱一千八十，米一石二斗，绢三匹有半；六资听候使唤，钱四千五百，折麦钱一千二百六十，米一石四斗七升，绢五匹；七资守阙听候差使，八资听候差使，钱四千五百，折麦钱一千四百四十，米一石六斗八升，绢各五匹；九资守阙准备使唤，十资准备差使，钱五千，折麦钱一千四百四十，米六石八升，绢各五匹。」

　　绍熙元年，知常德府王铢言：「沿边城砦之官，以备疆埸不虞，廪禄既薄，给不以时，孤寒小吏，何以养廉？致使熟视奸猾泄漏禁物，公私庇盖，恬不加问，从而徇私受赇者有矣。弓手、士军、戍卒佣直粮食，累月不支，迫于饥寒，侵渔蛮獠，小则致讼争，大则启边衅。乞严敕州、军按月廪给，如其未支，守倅即不得先请己奉。庶俾城砦官兵有以存济，缓急之际，得其宣力。安边弭盗，莫此为急。」

　　厥后弊日以滋，迨至咸淳，军将往往虚立员以冒稍食。以建康言之，有神策二军，有游击五军，有亲兵二军，有制效二军，有靖安、唐湾水军，有游击采石水军，有精锐破敌军，有效用、防江军，原其初起，惟骑、戎两司额耳。后仍各创军分，额多而员少。一统制月请，以会子计之，则成一万五百千，推之他军，概可见矣。

　　九年，四川制司有言：「戍兵生券，人月给会子六千，蜀郡物贾翔贵，请增人月给九千。」当是时财赋之出有限，廪稍之给无涯，浚民膏血，尽充边费，金帛悉归于二三大将之私帑，国用益竭，而宋亡矣。

　　臣僚尝言：「古者兵与农一，官无供亿之烦，国有备御之责。后世兵与农二，竭国力以养兵，奉之若骄子，用之若佣人。今守边急务，非兵农合一不可。其说者有二：曰屯田，曰民兵。川蜀屯田为先，民兵次之；淮、襄民兵为先，屯田次之。此足食足兵之良策也。」其言厄于权奸，竟不行。 
　
　



　
                   
志第一百四十八兵九
　
　　○训练之制

　　训练之制禁军月奉五百以上，皆日习武技。三百以下，或给役，或习技。其后别募厢兵，亦阅习武技，号教阅厢军。戍川、广者旧不训练，嘉祐以后稍习焉。凡诸日习之法，以鼓声为节，骑兵五习，步兵四习，以其坐作进退非施于两军相当者然。自宋初以来，中外诸军皆用之。

　　明道二年，枢密使王曙言：「天下厢军止给役而未尝习武技，宜取材勇者训肄，升补禁军。」上可其奏。

　　康定元年，帝御便殿阅诸军阵法。议者谓诸军止教坐作进退，虽整肃可观，然临敌难用，请自今遣官阅阵毕，令解镫以弓弩射。营置弓三等，自一石至八斗；弩四等，自二石八斗至二石五斗，以次阅习。诏行之陕西、河东、河北路。是岁，诏：「教士不衽带金革，缓急不足以应敌。自今诸军各予铠甲十、马甲五，令迭披带。」又命诸军班听习杂武技，勿辄禁止。

　　庆历元年，徙边兵不教者于内郡，俟习武技即遣戍边。

　　二年，诸军以射亲疏为赏罚，中的者免是月诸役，仍籍其名。阙校长，则按籍取中多者补。枢密直学士杨偕请教骑兵止射九斗至七斗三等弓，画的为五晕，去的二十步，引满即发，射中者，视晕数给钱为赏。骑兵佩劈阵刀，训肄时以木杆代之。奏可。

　　四年，诏：「骑兵带甲射不能发矢者，夺所乘马与本营艺优士卒。」韩琦言：「教射唯事体容及强弓，不习射亲不可以临阵。臣至边，尝定弓弩挽强、蹠硬、射亲格，愿行诸军立赏肄习。岁以春秋二时各一阅，诸营先上射亲吏卒之数，命近臣与殿前、马步军司阅之。其射亲入第四至第七等，量先给赐；入第三等已上及挽强、蹠硬中格，悉引对亲阅；等数多者，其正副指挥使亦第赐金帛。」诏以所定格班教诸军。四年，遣官以陕西阵法分教河北军士。

　　五年，密诏益、利、梓、夔路钤辖司，以弓弩习士卒，候民间观听浸熟，即便以短兵日教三十人，十日一易。知并州明镐言：「臣近籍诸营武艺之卒，使带甲试充奇兵外，为三等，庶几主将悉知军中武技强弱，临敌可用。」诏颁其法三路。范仲淹请以带甲射一石充奇兵，余自九斗至七斗第为三等，射力及等即升之。诏著为令。

　　六年，诏诸军夏三月毋教弓弩，止习短兵。又诏：「以春秋大教弓射一石四斗、弩彍三石八斗、枪刀手胜三人者，立为武艺出众格。中者，本营阙阶级即以次补。」

　　至和元年，诏：「诸军选将校，武艺钧，以射亲为上。」韩琦又言：「奉诏，军士弩彍四石二斗并弓箭、枪手应旧规选中者，即给挺补守阙押官，然则排连旧制为虚文矣。请三路兵遇春秋大教，武技出众者优给赏物，免本营他役，候阶级阙，如旧制选补。」奏可。

　　治平二年，诏：「河北战卒三十万一千、陕西四十五万九百并义勇等，委总管司训练，毋得冗占。」

　　熙宁元年，诏曰：「国家置兵以备战守，而主兵之官冗占者众，肄习弗时，或误军事。帅臣、安抚、监司其察所部有占兵不如令者以闻。」十月，枢密院请陕西、河东选三班使臣及士人任殿侍者，以为河北诸路指使，教习骑军。或言河朔兵有教阅之名而无其实，请班教法于其军，久而弗能者，罢为厢军。奏可。

　　二年，帝常语执政：「并边训练士卒，何以得其精熟？」安石对曰：「京东所教兵已精强，愿陛下推此法以责边将，间诏其兵亲临阅试。训练简阅有不如诏者罚之，而赏其能者。赏不遣贱，罚不避贵，则法行而将吏加劝，士卒无不奋励矣。」九月，选置指使巡教诸军，殿前司四人，马、步军司各三人。

　　三年，帝亲阅河东所教排手，进退轻捷，不畏矢石。遂诏殿前司，步军指挥当出戍者，内择枪刀手伉健者百人，教如河东法，艺精者免役使，以优奖之。

　　五年四月，诏在京殿前马步诸军巡教使臣，并以春秋分行校试。射命中者第赐银楪，兵房置籍考校，以多少定殿最。五月，诏以泾原路蔡挺衙教阵队于崇政殿引见，仍颁诸路。其法：五伍为队，五队为阵，阵横列，骑兵二队亦五伍列之。其出皆以鼓为节，束草象人而射焉，中者有赏。马步皆前三行枪刀，后二行弓弩，附队以虎蹲弩、床子弩各一，射与击刺迭出，皆闻金即退。预籍人马之强者隐于队中，遇可用，则别出为奇。帝以其点阅周悉，常有出野之备，故令颁行。

　　六年，诏：「河北四路承平日久，重于改作，苟遂因循，益隳军制。其以京东武卫等六十二营隶属诸路，分番教习，余军并分遣主兵官训练。」九月，诏：「自今巡教使臣校殿最，虽以十分为率，其事艺第一等及九分已上，或射亲及四分，虽殿，除其罚；第二等事艺及八分，或射亲不及三分，虽最，削其赏。」十月，选泾原士兵之善射者，以教河朔骑军驰骤野战。帝曰：「裁并军营，凡省军员四千余人，此十万军之资也。傥训练精勇，人得其用，不惟胜敌，亦以省财。」安石等曰：「陛下频年选择使臣，专务训练，间御便殿躬亲试阅，赏罚既明，士卒皆奋。观其技艺之精，一人为数夫之敌，此实国家安危所系也。」是时，帝初置内教法，旬一御便殿阅武，校程其能否而劝沮之，士无不争劝者。

　　七年，诏教阅战法，主将度地之形，随宜施行。二月，诏：「自今岁一遣使，按视五路安抚使以下及提举教阅诸军、义勇、保甲官，课其优劣以闻而诛赏之。」

　　八年，诏：「在京诸军营屯迫隘，马无所调习。比创四教场，益宽大，可以驰骋。其令骑军就教者，日轮一营，以马走骤阅习。」五月，臧景陈马射六事：一、顺直射，二、背射，三、盘马射，四、射亲，五、野战，六、轮弄，各为说以晓射者。诏依此教习。八月，帝令曾孝宽视教营阵。大阅八军阵于荆家陂，讫事大赏。

　　元丰元年十月，诏立在京校试诸军技艺格，第为上中下三等。步射，六发而三中为一等，二中为二等，一中为三等。马射，五发骤马直射三矢、背射二矢，中数、等如步射法。弩射，自六中至二中，床子弩及炮自三中至一中，为及等。并赏银有差。枪刀并标排手角胜负，计所胜第赏。其弓弩坠落，或纵矢不及堋，或挽弓破体，或局而不张，或矢不满，或弩蹠不上牙，或擭不发，或身倒足落，并为不合格。即射已中赏，余箭不合格者，降一等，无可降者罢之。

　　是月，贾逵、燕达等言：「近者增损东南排弩队法，与东南所用兵械不同，请止依东南队法，以弩手代小排。若去敌稍远则施箭，近则左手持弩如小排架隔，右手执刀以备斩伐，与长兵相参为用。」诏可，其枪手仍以标兼习。十一月，京西将刘元言：「马军教习不成，请降步军，又不成，降厢军。」乃下令诸军，约一季不能学者，如所请降之。十二月，诏：「开封府界、京东西将兵，十人以一人习马射，受教于中都所遣教头。在京步军诸营弓箭手，亦十人以一人习马射，受教于教习马军所。艺成，则展转分教于其军。」

　　二年四月，遣内侍石得一阅视京西第五将所教马军。五月，得一言其教习无状，诏本将陈宗等具折。宗等引罪，帝责曰：「朝廷比以四方骄悍为可虞，选置将臣分总禁旅，俾时训肄，以待非常。至于部勒规模，悉经朕虑，前后告戒已极周详。使宗等稍异木石，亦宜略知人意。尸禄日久，既顽且慵，苟遂矜宽，实难励众，可并勒停。」是月，诏殿前、步军司兵各置都教头掌隶教习之事，弩手五营、弓箭手十营、枪刀标排手五营各选一人武艺优者奏补。逐司各举散直一人为指使，罢巡教使臣。是日，诏河东、陕西诸路：「旧制，马军自十月一日驰射野战，至谷雨日止。塞上地凉，自今教起八月，止五月一日。」七月，诏诸路教阅禁军毋过两时。九月，内出教法格并图象颁行之。步射执弓、发矢、运手、举足、移步，及马射、马使蕃枪、马上野战格斗，步用标排，皆有法象，凡千余言，使军士诵习焉。

　　四年五月，诏东南诸路转运、提点刑狱司，体量将兵自降教阅新法之后，军士有所倍费以闻。盖自团立将兵以来，军人日新教阅，旧资技艺以给私费者，悉无暇为故也。

　　六年，从郭忠绍之请，步军弩手第一等者，令兼习神臂弓。

　　七年八月，诏开封府界、京东西路专选监司提举教阅。神宗留心武备，既命立武学、校《七书》以训武举之士，又颁兵法以肄军旅，微妙渊通，取成于心，群臣莫望焉。

　　元祐元年四月，右司谏苏辙上言：「诸道禁军自置将以来，日夜按习武艺，将兵皆蚤晚两教，新募之士或终日不得休息。今平居无事，朝夕虐之以教阅，使无遗力以治生事，衣食殚尽，憔悴无聊，缓急安得其死力？请使禁军，除新募未习之人，其余日止一教。是月，朝请郎任公裕言：「军中诵习新法，愚懵者颇以为苦。夫射志于中，而击刺格斗期于胜，岂必尽能如法？」枢密院亦以为元降教阅新法自合教者指授，不当令兵众例诵。诏从之。九月，枢密院奏：「异时马军教御阵外，更教马射。其法：全队驰马皆重行为'之'字，透空发矢，可迭出，最便利。近岁专用顺鬃直射、抹鞦背射法，止可轻骑挑战，即用众乃不能重列，非便。请自今营阅排日，马军'之'字射与立背射，隔日互教。」诏可。

　　三年五月，罢提举教习马军所。

　　六年六月，三衙申枢密院，乞近伏七十日依令式放诸军教。王严叟白韩忠彦曰：「景德故事，皆内侍省检举传宣，今但岁举为常，则不复见朝廷恩意。」忠彦以为然，又开陈太皇太后。曰：「如此则为常事，待处分内侍省。」遂诏：「今后入状，遣中侍传宣诸军住教。」

　　绍圣元年三月，枢密院言：「禁军春秋大教赏法，每千人增取二百一十人，给赏有差。」从之。

　　二年二月，枢密院言：「马军自九月至三月，每十日一次出城氵率渲，教习回答野战走骤向背施放，遇风雪假故权住。」从之。

　　三年五月，诏在京、府界诸路禁军格斗法，自今并依元丰条法教习。七月，诏选弩手兼习神臂弓。八月，诏：「殿前、马步军司见管教头，别选事艺精强、通晓教像体法者，展转教习。其弓箭手马、步射射亲，用点药包指及第二指知镞，并如元丰格法。」是月，又诏复神臂弓射法为百二十步。

　　元符元年十月，曾布既上巡教使臣罚格，因言：「祖宗以来，御将士常使恩归人主，而威令在管军。凡申严军政，岂待朝廷立法而后施行耶？是管军失职矣。」帝深以为然。

　　政和元年二月，诏：「春秋大教，诸军弓弩斗力，并依元丰旧制。」

　　四年五月，臣僚上言：「神臂弓垛远百二十步，给箭十只，取五中为合格，军中少得该赏，恐惰于习射。送殿前、马步军司勘会，将中贴箭数并改为上垛，其一中贴此两上垛。」从之。

　　五年三月，诏：「自今敢占留将兵，不赴教阅，并以违御笔论。不按举者，如其罪。」十一月，臣僚言：「春秋大教，诸军弓弩上取斗力高强，其射亲中多者，激赏太薄，无以为劝。」诏依元丰法。

　　八年，诏州郡禁军出戍外，常留五分在州教阅，从毛友之请也。

　　重和元年正月，而兵部侍郎宇文粹中进对，论禁军训练不精，多充杂役。帝曰：「祖宗军旅之法最为密致，神考尤加意训习，近来兵官浸以弛慢。古者春振旅，夏茇舍，秋治兵，冬大阅，皆于农隙以讲事，大司马教战之法，大宗伯大田之礼，细论周制，大抵军旅之政，六卿无有不总之者。今士人作守倅，任劝农事，不以劝耕稼为职；管军府事，不以督训练为意。自今如役使班直及禁卫者，当差人捉探惩戒。更候日长，即亲御教阅激赏。」寻以粹中所奏参照条令行之。

　　宣和三年四月，立骑射赏法，其背射上垛中贴者，依步射法推赏。

　　靖康元年二月，诏：「军兵久失教习，当汰冗滥。今三衙与诸将招军，惟务增数希赏，但及等杖，不问勇怯。招收既不精当，教习又不以时，杂色占破，十居三四。今宜招兵之际，精加拣择，既系军籍，专使教习，不得以杂色拘占。又神臂弓、马黄弩乃中国长技，宜多行教习，以扞边骑。仍令间用衣甲教阅，庶使习熟。」四月，诏复置教场，春秋大阅，及复内教法以激赏之。

　　阵法熙宁二年十一月，赵禼乞讲求诸葛亮八阵法，以授边将，使之应变。诏郭逵同禼讲求，相度地形，定为阵图闻奏。

　　五年四月，诏蔡挺先进教阅阵图。帝尝谓：「今之边臣无知奇正之体者，况奇正之变乎！且天地五行之数不过五，五阵之变，出于自然，非强为之。」宰相韩绛因请诸帅臣各具战阵之法来上，取其所长，立以为法。从之。帝患诸将军行无行阵之法，尝曰：「李靖结三人为队必有意。星书，羽林皆以三人为队，靖深晓此，非无据也。」乃令贾逵、郭固试之。十二月，知通远军王韶请降合行条约，诏赐御制《攻守图》、《行军环珠》、《武经总要》、《神武秘略》、《风角集占》、《四路战守约束》各一部，余令关秦凤路经略司抄录。

　　六年，诏诸路经略司，结队并依李靖法，三人为一小队，九人为一中队，赏罚俟成序日取裁。其队伍及器甲之数，依泾原路牙教法。九月，赵禼言：「欲自今大阅汉蕃阵队，且以万二千五百人为法，旌旗麾帜各随方色。战国时，大将之旗以龟为饰，盖取前列先知之义。令中军亦宜以龟为号。其八队旗，别绘天、地、风、云、龙、虎、鸟、蛇。天、地则象其方园，风、云则状其飞扬，龙、虎则状其猛厉，鸟、蛇则状其翔盘之势，以备大阅。」枢密院以为阵队旗号若绘八物，应士众难辨，且其间亦有无形可绘者。遂诏止依方色，仍异其形制，令勿杂而已。

　　七年，又命吕惠卿、曾孝宽比校三五结队法。十月，以新定结队法并赏罚格及置阵形势等，遣近侍李宪付赵禼曰：「阵法之详已令宪面谕，今所图止是一小阵，卿其从容析问，宪必一一有说。然置阵法度，久失其传，今朕一旦据意所得，率尔为法，恐有未尽，宜无避忌，但具奏来。」继又诏曰：「近令李宪赍新定结队法并赏罚格付卿，同议可否，因以团立将官，更置阵法，卿必深悉朝廷经画之意。如日近可了，宜令李宪赍赴阙。」禼奏曰：

　　置阵之法，以结队为先。李靖以五十人为一队，每三人自相得者结为一小队，合三小队为一中队，合五中队为一大队，余押官、队头、副队头、左右傔旗五人即充五十，并相依附。今圣制：每一大队合五中队，五十人为之；中队合三小队，九人为之；小队合三人为之，亦择心意相得者。又选壮勇善枪者一人为旗头，令自择如己艺、心相得者二人为左右傔；次选勇悍者人为引战；又选军校一人执刀在后，为拥队。凡队内一人用命，二人应援；小队用命，中队应援；中队用命，大队应援；大队用命，小队应援。如逗挠观望不即赴救，致有陷失者，本队委拥队军校，次队委本辖队将，审观不救所由，斩之。其有不可救，或赴救不及，或身自受敌，体被重创，但非可救者，皆不坐。其说虽与古同，而用法尤为精密。此盖陛下天锡勇智，不学而能也。

　　然议者谓四十五人而一长，不若五人而一长之密。且以五人而一长，即五十人而十长也，推之于百千万，则为长者多，而统制一也。至如周制：五人为伍，属之比长；五伍为两，属之闾胥；四两为卒，属之族师；五卒为旅，属之党正；五旅为师，属之州长；五师为军，属之命卿。此犹今之军制，百人为都，五都为营，五营为军，十军为厢。自厢都指挥使而下，各有节级，有员品，亦昔之比长、闾胥、族师、党正之任也。

　　议者谓什伍之制，于都法为便，然都法恐非临阵对敌决胜之术也。况八阵之法，久失其传，圣制一新，稽之前闻，若合符节。夫法一定，易以致人。敌好击虚，吾以虚形之；敌好背实，吾以实形之。然而所击者非其虚，所背者非其实，故逸能劳之，饱能饥之，此所谓致人而不致于人也。

　　七年七月，诏诸路安抚使各具可用阵队法，及访求知阵队法者以闻。九月，崇仪使郭固以同详定古今阵法赐对，于是内出《攻守图》二十五部付河北。

　　八年二月，帝批：「见校试七军营阵，以分数不齐，前后抵牾，难为施用。可令见校试官摭其可取者，草定八军法以闻。」初，诏枢密院曰：「唐李靖兵法，世无全书，杂见《通典》，离析讹舛。又官号物名与今称谓不同，武人将佐多不能通其意。令枢密院检详官与王震、曾收、王白、郭逢原等校正，分类解释，令今可行。」又命枢密院副都承旨张诚一、入内押班李宪与震、逢原行视宽广处，用马步军二千八百人教李靖营阵法。以步军副都指挥使杨遂为都大提举，诚一、宪为同提举，震、逢原参议公事，夏元象、臧景等为将副、部队将、干当公事，凡三十九人。

　　诚一等初用李靖六花阵法，约受兵二万人为率，为七军，内虞候军各二千八百人，取战兵千九百人为七十六队，战兵内每军弩手三百，弓手三百，马军五百，跳荡四百，奇兵四百，辎重每军九百，是为二千八百人。帝谕近臣曰：

　　黄帝始置八阵法，败蚩尤于涿鹿。诸葛亮造八阵图于鱼复平沙之上，垒石为八行。晋桓温见之，曰：「常山蛇势。」此即九军阵法也。至隋韩擒虎深明其法，以授其甥李靖。靖以时遇久乱，将臣通晓者颇多，故造六花阵以变九军之法，使世人不能晓之。大抵八阵即九军，九军者，方阵也。六花阵即七军，七军者，圆阵也。盖阵以圆为体，方阵者内圆而外方，圆阵即内外俱圆矣。故以方圆物验之，则方以八包一，圆以六包一，此九军六花阵之大体也。六军者，左右虞候军各一，为二虞候军；左右厢各二，为四厢军；与中军共为七军。八阵者，加前后二军，共为九军。开国以来，置殿前、马步军三帅，即中军、前后军帅之别名；而马步军都虞候是为二虞候军，天武、捧日、龙神卫四厢是为四厢军也。中军帅总制九军，即殿前都虞候，专总中军一军之事务，是其名实与古九军及六花阵相符而不少差也。今论兵者俱以唐李筌《太白阴经》中阵图为法，失之远矣。

　　朕尝览近日臣僚所献阵图，皆妄相眩惑，无一可取。果如其说，则两敌相遇，必须遣使豫约战日，择宽平之地，夷阜塞壑，诛草伐木，如射圃教场，方可尽其法尔。以理推之，其不可用决矣。今可约李靖法为九军营阵之制。然李筌图乃营法，非阵法也。朕采古之法，酌今之宜，曰营曰阵，本出于一法，特止曰营，行曰阵；在奇正言之，则营为正、阵为奇也。

　　于是以八月大阅八军阵于城南荆家陂。已事，赐遂而下至指使、马步军银绢有差。

　　八年，诏诸路权住教五军阵，止教四御阵。

　　九年四月，帝于辅臣论营阵法，谓：「为将者少知将兵之理，且八军、六军皆大将居中，大将譬则心也，诸军，四体也。运其心智，以身使臂，以臂使指，攻左则右救，攻右则左救，前后亦然，则军何由败也！」

　　元丰四年，以九军法一军营阵按阅于城南好草陂，已事，奖谕。

　　七年，诏：「已降五阵法，令诸将教习，其旧教阵法并罢。」盖九军营阵为方、圆、曲、直、锐，凡五变，是为五阵。

　　元祐元年，高翔言，乞以御阵与新阵法相兼教阅，从之。盖元丰七年，诏专用五阵法，而旧教御阵遂废；至是，复令互教。

　　绍圣三年，复罢教御阵。

　　大观二年，诏以五阵法颁行诸路。

　　靖康元年，监察御史胡舜陟奏：「通直郎秦元所著兵书、阵图、师律三策、大八阵图一、小图二，皆酌古之法，参今之宜，博而知要，实为可用。」诏令赐对。当时君臣虽无雄谋远略，然犹切切焉以经武为心。

　　高宗建炎元年，始颁枢密院教阅法，专习制御摧锋破敌之艺、全副执带出入、短桩神臂弓、长柄刀、马射穿甲、木挺。每岁拟春秋教阅法，立新格。神臂弓日给箭二十，射亲去垛百二十步。刀长丈二尺以上，毡皮裹之，引斗五十二次，不令刀头至地。每营选二十人阅习，经两阅者五十人为一队，教习分合，随队多少，分隶五军。每军各置旗号，前军绯旗，飞鸟为号；后军皂旗，龟为号；左军青旗，蛟为号；右军白旗，虎为号；中军黄旗，神人为号。又别以五色物号制招旗、分旗。举招旗，则五军以旗相应，合而成阵；举分旗，则五军以旗相应，分而成队。左右前却，或分藏为伏，或分出为奇，皆举旗为号。更鸣小金、应鼓，备瞻望不及者。豫约伏藏之所，缓鸣小金即止，急鸣应鼓即奇兵出阵趍战，急鸣小金即伏兵出。其春秋大教推赏，依海行格法。

　　李纲言：「水战之利，南方所宜。沿河、淮、海、江帅府、要郡，宜效古制造战船，以运转轻捷安稳为良。又习火攻，以焚敌舟。」诏命杨观复往江、浙措置，河、淮别委官。三年，亲阅水军于镇江登云门外。

　　绍兴四年，诏内殿按阅神武中军官兵推赏。

　　二十四年，臣僚言：「州郡禁卒，远方纵驰，多不训练，春秋教阅，临时备数，乞申严旧制。」

　　三十一年，诏：「比闻诸路州厢、禁军、土军，有司擅私役，妨教阅。帅府其严责守兵勤兵归营，训练精熟，以备点视。」

　　孝宗乾道二年，幸候潮门外，次幸白石阅兵，三衙率将佐道驾，射生官兵就御辇下献所获。是日，有数将独手运大刀，上曰：「刀重几何？」李舜举奏：「刀皆重数十斤。」有旨：「卿等教阅精明。」又谕陈敏曰：「军马衣装整肃如此。」特锡赉鞍马、金带，士卒推赏有差。

　　四年，幸茅滩教阅。举黄旗，连三鼓，变方阵；五鼓，举白旗，变圆阵；次二鼓，举赤旗，变锐阵；青旗，变直阵。毕事，上大悦，赏赉加倍。兵分东西，呈大刀、火炮，上问李舜举：「按阅比曩时如何？」舜举奏：「今日之兵，陛下亲训练，抚以深恩，锡以重赏，忠勇倍常。」

　　乾道中，诏弓箭手元射一石四斗力升加三斗，元射一石力升加五斗，弩手元射四石力升加五斗，元射两石七斗力升加八斗，进秩推赏有差。宰执进射亲赏格，虞允文曰：「拍试以斗力升请给，今用射亲定赏，恐不加意斗力。」上曰：「然。他日虽强弓弩可以取胜，若止习射亲，则斗力不进。此赏格不须行。」

　　淳熙间，立枪手及射铁帘格。上谓辅臣曰：「闻射铁帘，诸军鼓跃奋厉。」周必大曰：「兵久不用，此辈无进取，自然气惰。今陛下激劝告戒，人人皆胜兵。」于是殿前、步军司诸军及马军旧司弓弩手，射铁帘合格兵共一千八百四十余。诏中垛帘弓箭手一石二斗力十箭，弩手四石力八箭，依格进两秩，各赐钱百缗；弓箭手一石力十箭以上，弩手三石力八箭，各进两秩。诏中外诸军赏格亦如之。

　　绍熙元年，诏殿司：「许浦水军并江上水军岁春、秋两教外，每月轮阅习。沿海水军准是。」知徽州徐谊言：「诸路禁军，近法以十分为率，二分习弓，六分习弩，余二分习枪、牌。习弓者听兼习弩，斗力可以观其进退，射亲可以察其能否。勤惰之实，人有稽考。」诏下诸路遵守之。执政胡晋臣言：「比年用射铁帘推赏，往往获迁秩，是亦足以作成人才。」上曰：「射铁帘不难，此赏格太滥，其专以武艺精熟为尚。」

　　二年，枢密院言：「殿、步司诸军弓箭手，带甲六十步射，一石二斗力，箭十二，六箭中垛为本等。弩手，带甲百步射，四石力，箭十二，五箭中垛为本等。枪手，驻足举手撺刺，以四十撺为本等。主帅委统制、统领较其艺。本等外取升加多者，每军五千五百人以上弓、弩、枪手各十五人，诣主帅审实，上枢密院覆试。各择优等二人升转两秩，余人给钱五缗，俟将来再试。」

　　庆元二年，幸候潮门外大阅。

　　嘉泰二年，诏将按阅诸军，赏赉依庆元二年增给。

　　宝庆二年，莫泽言：「州郡禁军，平时则以防寇盗，有事则以备戎行，实录于朝廷，非州郡可得私役。比年州郡军政隳废，吝于廪给，阙额恒多。郡官、主兵官有窠占，寓公有借事，存留者不什一。当教阅时，钤、总、路分虽号主兵，仅守虚籍，莫敢号召。入教之次，坐作进退殆同儿戏。守臣利虚券不招填，主兵受厚赂改年甲。且一兵请给，岁不下百缗，以小计之，一郡占三百人，是虚费三万缗也。私役禁军，素有常宪。守帅辟园池，建第宅，不给餐钱；寓公去城辽绝，类得借兵，扰害乡闾。近而辅郡至有寓公占四五百兵者。良由兵官之权轻，而私占之禁弛也。乞严戒监司、守倅等，止许借厢军，仍不得妨教阅，余官虽厢军亦勿借。」

　　淳祐十一年，台臣条陈军匠不闲阅习之弊：「按旧制，禁兵毋私役。比岁凡州军屯营驻扎之处，多循旧习，每一州军匠无虑数百，官无小大各占破，而雕镂、组绣、攻金、设色之事靡所不有。工艺虽精，击刺不习，设有小警，何能授甲？乞申严帅守及统兵官，应军匠听归营伍闲习训练，勿竞作无益，虚糜廪稍，以妨军实。」

　　咸淳初，臣僚言：「诸军统领、统制、正将、副将正欲在军训练，闲于武事，一有调用，令下即行，士悉将智，将悉士勇，所向无敌。今江南州郡、沿江制阃置帐前官，专任营运，不为军计，实为家谋，绝无战阵新功，率从帐前升差。大略一军仅二三千，而使臣至五六百，以供杂役。」

　　九年，臣僚言：「比者招募军兵，一时徒取充数，以觊赏格。涅刺之后，更不教阅。主兵官苦以劳役，日夜罔休，一或少违，即罹囹圄，榜掠之酷，兵不堪命，而死者逃者接踵也。今请以新招军分隶诸队，使之熟纪律，习事艺，或旬或月上各郡阅试。」盖弊至于此，而训练之制大坏矣。 
　
　



　
                   
志第一百四十九兵十
　
　　○迁补之制　屯戍之制

　　迁补之制自殿前、侍卫马步军校，每遇大礼后，各以次迁，谓之「转员」。转员至军都指挥使，又迁则遥领刺史，又迁为厢都指挥使，遥领团练使。员溢，即从上罢军职，为正团练使、刺史之本任，或有他州总管、钤辖。其老疾若过失者，为御前忠佐马军都军头、副都军头，隶军头司。其黜，则为外州马步军都指挥使。凡军主阙，以军都指挥使递迁；余阙，以诸军都虞候、指挥使、副指挥使、行首、军使、副行首、副兵马使、十将递迁。凡将校，一军营止补十人，其厢都指挥使、军都指挥使、都虞候、指挥使，营主其一，即阙其三。殿前左右班都虞候遥领剌史，即与捧日军都指挥使通，以次迁捧日、龙卫厢都指挥使，仍遥领团练使。若员溢，即为正刺史补外，他如诸军例递迁。

　　凡列校转补，有司先阅走跃、上下马；次出指二十步，掩一目试之，左右各五占数为见物。武艺，弓射五斗，弩彍一石五斗，枪刀手稍练。负罪不至徒，年未高，或虽年高而无疾、精力不耗者，并取之。

　　凡诸军转员后，取殿前指挥使长入祗候填行门，取东西班长入祗候、殿侍、诸班直充诸班押班、诸军将校者，皆亲阅。前一日，命入内都知或押班一人、勾当御药院内侍一人，同军头引见司较定弓弩斗力，标志之。凡弓弩艺等者，人占其一。至日，引见，弓弩列置殿前，命取一以射。军头引见司专视喝箭以奏。如喝失当，即奏改正。入内都知或押班同勾当御药院内侍殿上察视，如引见司不觉举，亦奏改正。枪刀手竭胜负，若喝不以实，并引见司失觉举，并劾其罪。

　　太平兴国九年，上诣崇政殿转改诸军将校，自军都指挥使以下、员僚以上，皆按名籍验劳绩而升陟之，凡数日而毕。内外感悦。乃谓宰臣等曰：「朕迁转军员，先取其循谨能御下者，武勇次之。若不自谨饬，则其下不畏惮，虽有一夫之勇，亦何所用！」

　　咸平三年五月，上御便殿迁补军职，凡十一日而毕。自神卫右第二军都指挥使、恩州剌史周训而下，递迁者千三十一人。

　　四年十二月，帝谓吕蒙正曰：「选众求才，诚非易事。朕常孜孜询访，冀有所得。向求于军校中，超擢八九人，委以方任，其间王能、魏能颇甚宣力，陈兴、张禹珪亦有能名。」蒙正等曰：「才难求备。今拔十得五，有以见陛下知臣之明也。」

　　五年，帝谓知枢密院周莹曰：「国朝之制，军员有阙，但权领之，三岁一迁补。未及期以功而授，止奉朝请而已。今阙员处则乏人部辖。须当例与转补。」于是召莹等至便殿，按军籍次补，其屯戍于外及军额在下素不该恩例，亦溥及之。凡再旬方毕。

　　景德二年四月，帝曰：「殿前诸班、侍卫马步诸军及军头司诸军员，因衰病或以他事出补外职，率皆临事奏裁，殊无定制，可条其所入职名类例以闻。」又曰：「近累有诸处立功指挥使，未可别加迁擢，皆特补本军都虞候。旧无此职名，盖权宜加置，若后有阙，不须复补。」又曰：「内外诸军所阙小校，傥以名次迁补，或虑不能尽得武干之士，自今并令阅试武艺，选擢为之。」

　　大中祥符四年七月，诏曰：「自来转补军员，皆是议定降宣命讫，方引见转补。其间有老病不任职者，临时易之，无由整齐。经汾阴大礼，应殿前马步军诸班诸军员，并分作甲次于崇政殿逐人唱名引见，朕自视之。有不任职者，当于不系禁军处优与安排，免转员之际，旋议改易。」八月，诏：「殿前、侍卫马军步军司所管内外禁军军员，自来补转，体例不一，未得均平。朕夙夜思之。今来该汾阴转员，可立定久远规制。其马军、步军，自指挥使以下，各别转补，皆令自下而升。仍将殿前、侍卫马军步军司所辖军分，各衮同转补。如马军军员自近下补至拱圣，即双取之，以分补捧日、龙卫，其近下军分有阙，即却自捧日、龙卫双取，升一员资补填。其步军有阙，填补并准此。」又诏：「所议改更转补军员职名，恐诸军未喻，可降宣命云：殿前、侍卫马步军司自来多是龙卫更转入捧日，并神卫更入天武之类，是致难得出职，久成沉滞。今来转员，出自朕意，并各与分两头迁改，其龙卫更不入捧日，并神卫更不入天武。其捧日、龙卫阙，于拱圣内隔间取人，分头充填。其拱圣阙，即将骁骑、云骑分头转入。其天武、神卫阙，于神勇内隔间取人，分头充填。其神勇阙，即将宣武充填。其宣武阙，取殿前、步军司虎翼充填。已上如取尽指定军员，即转已次军员充填。所有宁朔军分次第请受并转员出入，今后并特与依骁胜体例施行。」

　　六年十月，诏：「诸班直并马步军事军员，其诸班、捧日、龙卫、天武、神卫五头下出人外，其御龙诸直作一处转；员僚直、拱圣、骁骑、云骑、骁胜、武骑、宁朔、神骑已上军额军员，作一处挨排递迁；水军神勇、宣武，殿前司虎翼、卫圣，步军司虎翼、奉节、广勇、神射已上军额军员，作一处挨排转补；事内殿前指挥使押班至都知只本班转，其神卫、广勇、神射已下至军使、都头，即逐指挥内递迁。内有年及六十已下者并勾押赴阙，令殿前司看验闻奏，当议相度安排。所有副兵马使、副都头员阙，仍取捧日、龙卫、神勇十将充填，余并从之。内神卫水军第一指挥，令立充神卫水军指挥；殿前司上虎翼第二、步军司上虎翼第一，并立充虎翼水军指挥，依旧系逐司管押。其神卫水军见管军员，先自奉节补入，多不会舟楫，并一齐转上外，却将虎翼水军两指挥会水军员与神卫水军共三指挥一处衮转。如转至神卫水军指挥使，除年老病患依例出职安排外，更不转上。」

　　天禧元年十月，以御前忠佐郭丰等六人并受将军。初，军头司定年老负犯者将黜之。帝以其久居武列，命寘环卫，其带遥郡者与大将军，不带遥郡者与将军。

　　天圣六年，将转员，枢密院奏：「诸军将校有因循不敢戢士者，请谕殿前、马步军司密以名闻。」八年，诏殿前、侍卫司同定内外诸军排立资次。

　　景祐二年，诏缘边就粮兵有员阙，奏以旧人次迁。

　　康定元年，诏三路就粮将校半以次迁，半遣自京师。又诏陕西土兵校长遣自京师，情不谙达，自今悉就本路通补。

　　庆历四年，诏捧日、天武选退将校超三资，余超二资，悉补外职。五年，真定府、定州路都总管司奏：「奉诏阅教军士，选补阶级，弓射九斗至一石，距堋七十步至百步，射最亲者为第一等。其阅教时，弓不必引满，力竞即发，务在必中。伏缘旧例军中拣节级，以挽强引满为胜。今一旦取射亲者为第一等，其弓力止九斗、一石，箭留三两指，而退素习挽强引满之士，于理未便。」诏诸军选节级用旧例，遇阅教即如近制。

　　皇祐元年，诏：诸路就粮兵阙将校，须转补满三年听迁。又诏：将帅麾下兵，非有战功，毋得请迁隶上军。

　　嘉祐二年，诏：京东教阅本城、骑射、威边、威勇、壮武，自初募置，即给鼓旗阅教以代禁军，如有员阙，听递迁至副指挥使止，转补后满三岁，阙三分已上即举行。其指挥使阙，即步军司补之。

　　至和三年，诏亲从官入殿满八年者补节级，从枢密院之请也。

　　治平元年，迁诸班直长行洎禁军副兵马使已上有材武者，得七十人，帝临轩亲阅。喻天武右第三军都指挥使王秀曰：「尔武艺虽不中格，而有战功，且能恪守法度，其以尔为正刺史，务勤乃职，无负朕之委寄也。」又喻散直都虞候胡从、内殿直副都知张思曰：「尔能勤以持身，忠以事上，治军又皆整肃，其以从为内园使，思为崇仪副使。」自余擢迁有差。

　　二年，诏：「广南教阅忠敢、澄海，一营者即本营递迁，两营已上者，营三百人补五人，二百人至三百人补三人，二百人以下补二人，百人以下补一人，止于副指挥使。凡递迁满三岁，五阶阙二、三阶阙一即补。」四年，诏：「自今一营及二百五十人已上置校十人，阙三人即补。二百五十人已下置校七人，阙二人即补。京师非转员并诸道就粮并准此令。」

　　凡军头、十将、节级转补，谓之「排连」，有司按籍阅试，如列校转员法。弓射六斗、弩彍一石七斗、枪刀手稍练并取之。如旧不试武技者，即递迁。其不教阅厢军节级，则其半递迁，其半取伉健未尝犯徒刑、角力胜者充。

　　治平四年，有司言：「军士阙额多而将校众，请以实领兵数制将校额，第其迁补，并通领五都之事。」乃诏：「二百五十人以上，补指挥使十人，以下七人，阙二人者以次补。补十将者，马军四十人，步军如马军之数而加其一焉。百五十人以上者三十人，阙五人者以次补。不及百五十人者，如旧格，补单将二十人。」

　　熙宁二年，枢密院请：「自今捧日、龙卫、天武、神卫厢都指挥使阙，无当次迁者，并虚之。其诸军都指挥使、都虞候当迁者，阙多则间一名补转，兼以次职事。吐浑等军都指挥使、都虞候阙者，虚其阙。」六月，诏：「河东、陕西就粮军士将校，其间材效之人，孤远无由自达，有司审度其有军功骁勇者以名闻，当擢寘班行，以备本路任使。」

　　四年，诏：「诸班直尝备宿卫，病告满尚可疗者，殿前指挥使补外牢城指挥使，余以为捧日、天武第五军押营，奉钱三千者予五百，二千以下者予三百。」

　　六年，诏：「军校老而谙部辖者优假之；虽疾不至罢癃，或未七十犹堪任事者勿罢。即法虽当留而不能部辖者以闻，当议处之厢军。」二月，诏：「军士选为节级，取两尝有功者，功等以先后，又等以重轻，又等以伤多者为上。」

　　七年，诏：「十将以下当转资而不欲者，凡一资，以功者赐帛十五匹，技优者十匹。」六月，诏：「在京转员诸军都虞候已上至军都指挥使，以军功当迁而愿以授子孙者听，视其秩有差。」

　　八年，转员，帝亲阅，凡三日。旧制，捧日都虞候四人，至是，补者五人，而马军都指挥使阙骁骑二人，以捧日一人补骁骑军主，余四人如故，则次军皆不得迁，乃补四人者皆为马步军副都军头。旧龙卫、拱圣、骁骑、武骑、宁朔、神骑为一百三十一营，今省五十营，而马军指挥以下已补八十一营，补外尚有溢员，乃诏所省营未移并者凡四十三，每营权置下名指挥使、副指挥使各一，军使三，以便递迁。

　　九年，将转员，枢密院奏：「换官稍优，军校由行伍有功，不久乃至团练使。」帝曰：「祖宗以来，军制固有意。凡隶在京殿前、马步军司所统诸营，置军都指挥使、都虞候分领之。凡军事，止责分领节制之人。责之既严，则遇之不得不优。至若诸路，则军校不过各领一营，不可比也。」吴充等以本大末小对，帝然之。因言：「周室虽盛，成、康之后，浸以衰微。本朝太平百有余年，由祖宗法度具在，岂可轻改也？」

　　元丰元年，诏禁军排连者三分其人，以其一取立功额外人，二分如令简试。十二月，诏诸军军使、都头以下并充兵额，正副指挥使以上置于额外，军行则分押诸队。又诏：「内殿直以下诸班直阙，按籍阙二分者虚其阙四之一，二分以上亦如之，不及二分补其半，余并阙之。」

　　四年，诏：「五路衮转土军与诸路不衮转禁军法，十将、副都头、副兵马使、都头、军使并如令。自副都指挥使至都虞候尝转资者，间以赐帛，已赐帛乃迁。」

　　五年，诏以诸路教阅厢军为下禁军，排连如禁军法。

　　七年，枢密院言：「骑军诸营、诸班直以年劳升至军使者甚众，无阙可补。」诏捧日、龙卫、拱圣、骁骑、云骑、骁胜权置下名军使，凡二百四十员，拱圣、骁骑、云骑权置副兵马使，凡九十员以处之。

　　元祐元年，枢密院奏：「诸军将年七十，若有疾，假满百日不堪疗者，诸厢都指挥使除诸卫大将军致仕；诸军都指挥使、诸班直都虞候带遥郡除诸卫将军致仕；诸班直、上四军除屯卫，拱圣以下除领军卫：仍并以有功劳者为左，无功劳者为右。」从之。

　　二年，枢密院言：「旧例，行门对御呈试武艺，并临时特旨推恩，前期未尝按试，至日旋乞增加斗力，或涉唐突，因以抵罪，请于转员前一日按定斗力。」从之。四月，枢密院言：「旧例，诸班直长行补诸军员僚，并取入班及转班二十年、年四十以上人。迨元丰四年，以阙额数多，乃特诏减五年，系一时之命。今诸军员僚溢额，傥不定制，即异时迁补不行；若便依限年旧法，又虑未有合该出职之人。请于三次渐次增及旧例年限。」从之。

　　五年，枢密院言：「转员马军指挥使以下至副兵马使，人数溢额，转迁不行。」诏权置下名军使一百七十人，副兵马使一百七十五人。又言：「禁军大阅，请以匹帛、银楪支赐，罢转资。」从之。六年，又言：「应排连长行充承局、押官者，先取年五十五以下、有战功公据者，仍以战功多少、得功先后、伤中轻重为次，事等而俱无伤中，则以事艺营名为次。」从之。

　　绍圣二年，诏：「将来转员换前班人，并从元丰转员令，仍不得过一百二十人。元祐所限人数比试家状指挥勿用。」

　　三年，枢密院进呈转员及行门试武艺、换前班、留住等条例。曾布言：「国初以来，皆面问其所欲，察相人才，或换官，或迁将校，或再任，此则威福在人主。以至唐突，或放罪，或行法，亦视其情状而操纵之。元祐改法，乃令大阉与三司、军头司先指试定，但对御引呈，依拍定等第推恩，殊失祖宗驭众之法。不许唐突，例坐徒罪兼决责人员，皆非旧法。唐突人虽有理，亦不施行。缘情轻者放罪，重者取旨，自有旧格。先朝燕达、林广尝唐突当降配，先帝释之，后皆为名将。至情重则杖脊配岭表者，有王明者住留叫呼，云：'若不得换前班，乞纳命。'管军贾逵乞重配，先帝亦贷之，但降一等，与换外官。如此，故人知恩威皆自人主出，岂可一切付之有司？」帝悦，诏令并依元丰以前条例施行。

　　五年，马步军司言：「三路衮转军员，请依元丰七年诏，'应三月一日后续有得功嵌补升名并改转名职自充下名者，并依先补名次，各理降宣月日以为高下，审会给据，候再经衮转，即依嵌补升转名次高下转那。'自今三路军员衮转亦如之。」诏侍卫马、步军司，自今开具合转补职名申枢密院降宣，余并从之。七月，军头司引见殿前、马步军司拣到御龙诸直人材事艺应格，并补逐直将虞候，赐杖子。一名开弓偃身不应法，黜之。

　　八月，枢密院言：

　　《转员旁通格》：「捧日、天武不带遥刺军都指挥使，换左藏库使，仍除遥刺；殿前班不带遥刺都虞候，换左藏库使。」看详殿前班带遥郡都虞候，系与捧日带遥郡军都指挥使理先后相压转迁；其不带遥郡殿前班都虞候、捧日军都指挥使换官班，合一等推恩。欲殿前班不带遥郡都虞候，依捧日不带遥郡军都指挥使换官。

　　又拱圣、神勇与骁骑已下军分有异，其逐军都虞候、指挥使理难一等换官。欲拱圣、神勇都虞候依旧换供备库使外，骁骑、云骑、宣武都虞候换左藏库副使，拱圣、神勇指挥使换内殿承制。捧日、天武、神、龙卫指挥使皆系上四军，其捧日、天武换西京左藏库副使，龙、神卫换内殿承制，比捧日、天武隔两官，理有未均，欲神、龙卫指挥使换供备库副使。

　　又殿前班上名副都知换供备库副使，下名副都知换内殿承制，自来以左右第一、第二班为资次，欲第一班换供备库副使，第二班换内殿承制。

　　又：「换前班差遣，州总管以下，并以五路缘边为优，诸路为次。正团练使，州总管；正刺史，州钤辖；诸司使副，都巡检使、驻泊都监；内殿承制、崇班，巡检、州都监；供奉官至借职，教押军队指使。」看详诸司使、副已上差遣，见依格施行外，承制以下，欲依今来转员所差遣例。

　　又：「拱圣、神勇、骁骑、云骑、宣武军都指挥使换文思，仍除遥刺，已带者依旧；御龙直都虞候，文思使，带遥刺者依旧；内殿直两次都虞候换左藏库使，一次文思使，带遥刺者依旧。」看详拱圣、神勇与骁骑以下军分有异，兼御龙直都虞候遇转员合次神勇军都指挥使转行，及系环卫诸直人员最上名人，兼内殿直都虞候以次殿前班，及转员无阙，合随龙卫军都指挥使转行，理难于骁骑、云骑、宣武军都指挥使之下换官。欲御龙直、内殿直都虞候依格合换官外，并除遥刺；骁骑、云骑、宣武军都指挥使止与换文思使，更不除遥郡刺史，内已带遥刺者并依旧。内殿前班副都知并与换供备库副使。

　　今马步军诸指挥事艺高强十将引见，取拣充员僚，内弓箭手短一指箭人合降一军安排；弩手括不发，事体颇同，并弩手坠箭与括不发亦同，欲并降一军安排。

　　从之。

　　十一月，枢密院言：「《转员旁通册》内御龙直都虞候至都头副换官，惟指挥使上两直与文思副使系降两资，余止降一资，散员至金枪都知、副都知皆换内殿承制，不惟职名有差，自副都知约六迁方转都知；兼东西班、散直、钧容直系近下班分，副都知亦降都知一等换内殿崇班。其东西班、散直押班与副都知职名不等，两经转迁，方入近下班分副都知，理难与都知一等换内殿崇班。又散指挥至钧容直指挥使并换供备库副使，缘东西班、散直、钧容直遇转员，止是迁入上班，亦难一等换官。」诏：「御龙下两直指挥使换左藏库副使，散员、散指挥、散都头、散祗候，金枪都知换供备库副使，东西班、散直押班换东头供奉官，东西班指挥使换官依旧外，散直、钧容直指挥使换左藏库副使。」缘《转员旁通册》内未载云、武骑军都指挥使转迁换官并恩例等，诏并依骁骑军都指挥使格。

　　四年二月，军头司引见捧日等兵试艺，帝于行间召邢斌、韩扆问曰：「开弓犹有余力乎？」各对愿增二石二斗弓。遣内待监定斗力授之。射皆应法，并特充殿前指挥使，赐缗钱。

　　元符元年七月，枢密院言：「将校、军头、十将各转补者，委本将体量，不掩眼试五次，二十步见，若一次不同，减五步，掩一眼再试。但两眼共见二十步，或一眼全不见二十步，仍试上下马。如无病切，弓射五斗，弩踏一石五斗，枪刀、标手各不至生疏，并与转补。即有病切，或精神尪悴，或将校年六十九，或经转补后犯奸盗赃罪情罪重以上虽该降，并隔下奏听旨。如差出者勾赴本将体量，在别州者，报所在州体量。排连长行充承局、押官者，先取年五十五以下、有两次以上战功人填阙，六人更取一名；余取年四十以下、武艺高强、无病切人，试两眼各五次，二十步见者选拍。内步军以阙六分为率，先取弓手一分，次取弩手三分，次取枪牌刀手二分，更有零分者依六分为率，资次取拣，周而复始。长行犯徒经决及二年，或军人因犯移配杖罪经三年、徒罪经四年，或已升拣军分又经一年，各无过犯，并听排连。不应充军人，已投状后，审会取放逐便，虽未给公凭，其请给差使并罢，有违犯，加凡人二等。不应充军人，于法许逐便者，并追纳元请投军例物讫，报合属去处，给公凭放逐便。如非品官之家，无例物回纳，愿依旧充军者听。」从之。

　　三月，礼部言：「检会故事，臣僚申请诸州军府管押进奉衙校等，祖宗以来，并加散官。自更官制，阶散并罢。既罢阶散，若与转资，似属太优。欲每转一资，支赐绢二十匹。如一名管押两处，只许就一处支给。或一州一军差二人同押，亦共与上件支赐。若一员官两处进奉，只随本官合推恩处从一支给。今押进奉皇帝登宝位礼物衙校等，欲依故例施行。」并从之。

　　宣和七年十一月，南郊，制：「应军员送军头司未得与差遣者，如后来别无过犯，却与差遣。应厢军人员补职及十五年未经迁补者，令所属保明闻奏。应禁军、厢军因一犯滥情重不得补充人员及递迁资给者，若经断及五年不曾再犯，及不曾犯赃，委所在候排连日审实，特与不碍迁补。」

　　建炎、绍兴之间，排连、转员屡尝损益，而大率因于旧制。

　　乾道六年，主管侍卫马军司公事李显忠言：「本司诸兵将官有阙，自来择众所推者，不以次序上闻升迁。比年须自训练官充准备将，准备将及二年升副将，副将及二年升正将，正将及三年升统领官，再及三年升统制官，窃恐无以激扬士气。请今后兵将官有阙，不以年为限，许本司铨量人材胆勇服从上闻补用。」诏从其请。此诚砥砺兵将之良法也。

　　嘉定中，枢密院言：

　　诸军转员迁补，务在均一。如内诸班直循旧格排连，积习既久，往往超躐升转，后名反居前列，高下不伦，甚失公平之意。

　　今参酌前后例格，均次资序：其一曰，内殿直左第一班副都知转东西班西第二都知，内殿直左第二班副都知转散直左班都知。其二曰，散员左第二班副都知升内殿直左第一班副都知，散员右第一班副都知升内殿直左第一班副都知。其三曰，散员右第一班副都知升内殿直右第一班副都知，散中左第二班副都知升内殿直右第二班副都知。其四曰，散指挥左第一班副都知升散员左第一班副都知，散指挥右第一班副都知升散员右第一班副都知。其五曰，散指挥左第二班副都知升散员左第二班副都知，散指挥右第三班副都知升右第二班副都知。其六曰，散都头左班副都知升散指挥左第一班副都知，散都头右班副都知升散指挥右第一班都知。其七曰，散祗候左班副都知升散指挥左第一班副都知，散祗候右班副都知升散指挥右第二班副都知。其八曰，内殿直左第一班押班迁转东西班西第一班副都知，内殿直右第一班押班转东西班西第三班副都知。

　　以上各系升四名外，御龙直御龙左第一直十将转御龙弓箭直副都头，御龙直右第一直十将转御龙弩直副都头，御龙骨朵子直左第一直十将升御龙左第一直十将，御龙弩直左第一直十将升御龙弓箭左第三直十将，系各升六名。

　　于是超躐积习之弊尽革，而为定制焉。

　　淳祐十一年，御史台条奏军功赏格违法之弊：「在法，边戍获捷、奇功、暴露、撤戍者，制阃、军帅举奏授官，必其人身亲行阵，有战御功。今自守阙进勇副尉至承信郎、承节郎者，其弊尤多，乃以奉权要，酬私恩，或转售于人。方等第功赏之初，即窜名其中，朝廷审核，动涉岁年，已无稽考。甚至承受、厅吏、厮卒之流，足迹未尝出都门，而沾亲冒矢石、往来军旅之恩，授以名器。请申严帅阃，令立功人亲授告身，庶革冒滥。」

　　宝祐五年，枢密院言：「应从军职事，必立战功，并队伍中人曾经拍试武艺；若训练官以递而升者，或年限未及仍带'权'字，俟年及方升正统制，此定法也。近年任子、杂流冒授者，才无差遣，便请从军，繇统领至总管，曾几何时，超躐而进。甫得总管，却耻军职，辄称私计不便，或托父母老疾，巧计离军，又以筋力未衰，求差正任，甚非法意。」

　　至咸淳中，大将若吕文德、夏贵、孙虎臣、范文虎辈，矜功怙宠，慢上残下，行伍功赏，视为己物，私其族姻故旧，俾战士身膏于草莽，而奸人坐窃其勋爵矣。

　　屯戍之制凡遣上军，军头司引对，赐以装钱。代还，亦入见，犒以饮食，简拔精锐，退其癃老。至于诸州禁、厢军亦皆戍更，隶州者曰驻泊。戍蜀将校，不遣都虞候，当行者易管他营。凡屯驻将校带遥郡者，以客礼见长吏，余如屯驻将校。凡驻泊军，若捍御边寇，即总管、钤辖共议，州长吏等毋预。事涉本城，并屯驻在城兵马，即知州、都监、监押同领。若州与驻泊事相关者，公牒交报。凡戍更有程：京东西、河北、河东、陕西、江、淮、两浙、荆湖、川峡、广南东路三年，广南西路二年，陕西城砦巡检并将领下兵半年。

　　景祐元年，诏：「若闻陕西戍卒，多为大将选置麾下，及偏裨临阵，鲜得精锐自随。自今以全军隶逐将，毋得选占。」三年，诏广、桂、荆、潭、鼎、澧六州各置雄略一营，与归远军更戍岭外。

　　康定元年，颁铜符、木契、传信牌。铜符上篆刻曰「某处发兵符」，下铸虎豹为饰，而中分之。右符五，左旁作虎豹头四；左符五，右旁为四窍，令可勘合。又以篆文相向侧刻十干字为号：一甲己，二乙庚，三丙辛，四丁壬，五戊癸。左符刻十干半字，右符止刻甲己等两半字。右五符留京师，左符降总管、钤辖、知州军官高者掌之。凡发兵，枢密院下符一至五，周而复始。指挥三百人至五千人用一虎一豹符，五千人已上用双虎豹符。枢密院下符以右符第一为始，内匣中，缄印之，命使者赍宣同下，云下第一符，发兵与使者，复缄右符以还，仍疾置闻。所在籍下符资次日月及兵数，毋得付所司。

　　其木契上下题「某处契」，中剖之，上三枚中为鱼形，题「一、二、三」，下一枚中刻空鱼，令可勘合，左旁题云「左鱼合」，右旁题云「右鱼合」。上三枚留总管、钤辖官高者掌之，下一枚付诸州军城砦主掌之。总管、钤辖发兵马，百人已上，先发上契第一枚，贮以韦囊，缄印之，遣指挥赍牒同往。所在验下契与上契合，即发兵，复缄上契以还，仍报总管、钤辖。其发第二、第三契亦如之。掌契官籍发契资次日月及兵数以为验。

　　传信牌中为池槽，藏笔墨纸，令主将掌之。每临阵传命，书纸内牌中，持报兵官，复书事宜内牌中而还。主将密以字为号验，毋得漏泄军中事。

　　吕夷简言：「自元昊反，被边城砦各为自守计，万一贼有奔冲，即关辅惊扰。虽夏竦等屯永兴，其实兵少。自永兴距鄜延、环庆诸路，皆数百里，设有急缓，内外不能相救。请募勇敢士三万，训以武技，分置十队，以有谋勇者三人将之，分营永兴。西寇至，则举烽相应，或乘势讨击，进退不以地分，并受夏竦等节制。」诏从之。初，赵元昊反，以夏竦、陈执中知永兴军，节度陕西诸军，久之无功。乃析秦凤、泾原、环庆、鄜延为四路，以秦、渭、庆、延知州分领本路马步军。是岁，罢铜符、木契。诏曰：「陕西屯重兵，罄本路租税，益以内库钱帛，并西川岁输，而军储犹不足。宜度隙地为营田务，四路总管、转运悉兼领使。」

　　庆历二年，诏：「已发士三万戍永兴，委总管司部分阅教。岁以八月遣万五千人戍泾、原、仪、渭州、镇戎军，十二月以万五千人代，至二月无警即还，岁以为常。」葛怀敏等丧师，命范仲淹、韩琦、庞籍复统四路，军期中覆不及者，以便宜从事。四年，夏人已纳款，乃罢。四月，帝谓辅臣曰：「湖广击蛮吏士，方夏瘴热，而罹疾者众，宜遣医往为胗视。」

　　六年，诏：「骑军以盛夏出戍，马多道死。自今以八月至二月遣发。」又诏：「广南方春瘴疠，戍兵在边者权休善地。其自岭外戍回军士，予休两月。」李昭亮上言：「旧制，调发诸军先引见，试以战阵，迁补校长。今或不暇试战阵，请选强壮有武技者，每十人引见转资后遣。」诏可。

　　时契丹使来议关南地，朝廷经制河北武备，议者欲增兵屯。程琳自大名府徙安抚陕西，上言曰：「河朔地方数千里，连城三十六，民物繁庶，川原坦平。自景德以前，边数有警，官军虽众，罕有成功。盖定州、真定府、高阳关三路之兵，形势不接，召发之际，交错非便。况建全魏以制北方，而兵隶定州、真定府路，其势倒置。请以河朔兵为四路，以镇、定十州军为一路，合兵十万人；高阳关十一州军为一路，合兵八万人；沧、霸七州军为一路，合兵四万人；北京九州军为一路，合兵八万人。其驻泊钤辖、都监各掌训练，使士卒习闻主将号令，急缓即成部分。」

　　天子下其章，判大名府夏竦奏：「镇、定二路当内外之冲，万一有警，各籍重兵，控守要害，迭为应援。若合为一，则兵柄太重，减之则不足以备敌。又沧州久隶高阳关，道里颇近，濒海斥卤，地形沮洳，东北三百里，野无民居，非贼蹊径。万一有警，可决漳、御河东灌，塘淀隔越，贼兵未易奔冲，不必别建一路。惟北京为河朔根本，宜宿重兵，控扼大河南北，内则屏蔽王畿，外则声援诸路。请以大名府、澶、怀、卫、滨、棣、德、博州、通利军建为北京路。四路各置都总管、副都总管一人，钤辖二人，都监四人。平时只以河北安抚使总制诸路，有警，即北京置四路行营都总管，择尝任两府重臣为之。」

　　议未决，竦入为枢密使，贾昌朝判大名府，复命规度。昌朝请如竦议，惟保州沿边巡检并雄、霸、沧州界河二司兵马，国初以来，拓边最号强劲，今未有所隶，请立沿边巡检司隶定州路，界河司隶高阳关路。

　　于是下诏分河北兵为四路：北京、澶、怀、卫、德、博、滨、棣州、通利保、顺军合为大名府路；瀛、莫、雄、霸、贝、冀、沧州、永静、乾宁、保定、信安军合为高阳关路；镇、邢、洺、相、赵、磁州合为真定府路；定、保、深、祁州、北平、广信、安肃、顺安、永宁军合为定州路。凡兵屯将领，悉如其议。韩琦谓兵势大分，请合定州、真定府为一，高阳关、大名府为一。朝廷以更寘甫新，不报。诏四路兵依陕西遣部将往来按阅。又诏自今兵戍回，拣充捧日、龙卫、天武、神卫等军。

　　皇祐元年，发禁兵十指挥戍京东，以岁饥备盗。诏陕西边警既息，土兵可备守御，东军屯戍者徙内郡，以省饷馈。二年，诏：「如闻河北诸屯将校，有老疾废事而不知退，有善部勒著劳效而不得进，帅臣、监司审察，密以名闻。」

　　四年，诏：「戍兵岁满，有司按籍，远者前二月，近者前一月遣代，戍还本管听休。」五年，又诏：「广西戍兵及二年而未得代者罢归，钤辖司以土兵岁一代之。」自侬智高之乱，戍兵逾二万四千，至是听还，而令土兵代戍。

　　至和元年，诏陈、许、郑、滑、曹州各屯禁兵三千。嘉祐五年，用贾昌朝奏，京北路置都监三人，驻扎许、蔡、郑州，分督近畿屯兵。七年，诏陕西土兵番戍者毋出本路。

　　治平二年，发兵指挥二十，分戍永兴军、邠州、河中府，仍遣官专掌训练。三年，诏员僚直、龙卫毋出戍，神卫尝留十指挥在营。又诏：「顷以东兵戍岭南，冒犯瘴疠，得还者十无五六。自今岁满，以江、淮教阅忠节、威果代之。」

　　神宗嗣位，军政多所更革。熙宁初，尝与辅臣论河北守备。韩绛等曰：「汉、唐重兵皆在京师，其边戍裁足守备而已。故边无横费，强本弱末，其势亦顺。开元后，有事四夷，权臣皆节制一方，重兵在西北。天宝之乱，由京师空虚，贼臣得以肆志也。」帝曰：「边上老人亦谓今之边兵过于昔时，其势如倒植浮图。朕亦每以此为念也。」三年，诏：「诸路戍兵，畸零不成部伍，致乖纪律，或互遣郡兵，更相往来，道路艰梗，宜悉罢之，易以上番全军或就粮兵为戍；当遣者并隶总管司，以诏令从事。」

　　旧制，河北军马不出戍，帝虑其骄惰，五年，始命河北、河东兵更戍，减其一岁以优之。其年，诏徙河州军马驻熙州，熙州军马驻通远军，追召易集，可省极边军储。帝尝曰：「穷吾国用者，冗兵也。其议徙军于内郡，以弓箭手代之，冀省边费。」

　　九年，诏：「京师兵比留十万，余以备四方屯戍，数甚减少。自今戍兵非应发京师者勿遣。」其后，言者屡请损河北冗兵，诏立额止留禁兵七万，而京东增置武卫军四十二营，训练精锐，皆以分隶河北，而以三千人散戍东南杭、扬、江宁诸州，以备盗贼。岭外惟广、韶、南雄州常有戍兵千人，桂林以瘴疠，间徙军于全、永。元丰中，或请遣陕西路骑军五七百戍桂林者，诏遣在京军马以戍之。

　　元祐元年六月，右谏议大夫孙觉言：「将兵之禁，宜可少解，而责所在守臣与州郡兵官，可令乘时广行召募，稍补前日之额。循祖宗之法，使屯驻三边及川、广、福建诸道州军，往来道路，足以服习劳苦，南北番戍，足以均其劳佚。」诏：「陕西、河东、广南将兵不轮戍他路，河北轮近里一将赴河东，府界、诸路逐将与不隶将兵，并更互差拨出戍别路。赴三路者差全将或半将，余路听全指挥分差，仍不过半将。」

　　十月，枢密院言：「东南一十三将，自团将以来，未曾均定出戍路分，及不隶将兵内有出戍窠名数少、所管指挥数多去处，未得均当。欲除广南东、西两路驻扎三将只充本路守御差使，虔州第六将、全、永州第九将准备广南东、西路缓急勾抽策应，并不差戍他路外，余八将及不隶将兵依均定路分都钤辖司驻泊，分擘差使。内将兵、不隶将兵路分，却于自京差拨步军前去补戍，候将兵回日，却行勾抽。」从之。

　　十二月，广西经略安抚使、都钤辖司言：「乞除桂、宜、融、钦、廉州系将、不系将马步军轮差赴邕州极边水土恶弱砦镇监栅及巡防并都同巡检等处，并乞依邕州条例，一年一替；其余诸州差往邕州永平、古万、太平、横山、迁隆砦镇及左、右江溪洞巡检并钦州如昔峒驻扎抵棹砦，并二年一替；其诸州巡检下，一年一替。」从之。

　　二年，河东经略安抚使曾布言：「河外上番四将，每将内抽减步军赴岚、石州，分擘沿河等处差使，代开封府界等五将兵马归营；及赴岢岚、火山军驻扎，代东兵两指挥赴太原府就食。」从之。是月，枢密院言：「昨为熙河兰会路戍兵数多，寻以年满，二千余人节次抽减归营，兼本路即目见管戍兵比额尚多一千三百余人。今朝旨令熙河兰会路都总管司遇本路缓急阙人，许于秦凤路勾抽一将应副。缘本路即目事宜，虑向秋阙人防守，欲熙河兰会路都总管司遇本路缓急阙人，听全勾抽秦凤路九将应副差使，从京东差步军五指挥赴永兴军、商、虢州权驻扎，以备秦凤路勾抽。」从之。

　　绍圣四年，枢密院备吕惠卿所言：「'比缘边牒报，西界点集本路叛卒。见阙守御人兵，兼土兵未填阙额，并蕃兵弓箭手比元丰元年少二千二百有余，东兵马步军比元丰四年、七年少十六指挥。乞于东步兵人内差拨一十六指挥添助防守。'兼本路自去岁泛差过军马三十六指挥，比之他路，已是倍多，即今戍兵二万六千余人，比之元丰四年人数，亦不至阙少，自可那融使唤。」诏：「鄜延路都总管司详此照会，如遇贼兵犯塞，或本路举兵，委是阙人，其年满人指挥兵级，令相度事宜，权留三两月，候事宜稍息遣还。」是月，诏：「河东路总管司那融替换上番兵马，无令戍边日久，致有劳弊。如无人替换，候春月事宜稍息，即先后上番四将抽减一番兵马归营。」

　　元符二年闰九月，遣秦凤戍兵十指挥应副熙河新边戍守。十一月，以吕惠卿奏，减鄜延戍兵五十指挥。三年八月，诏遣虎翼军六千戍熙河路，令代蕃兵及弓箭手还家休息。十二月，诏边帅减额外戍兵。

　　崇宁四年，诏：「广南瘴疠之乡，东西虽殊，气候无异。西路戍兵二年一代，而东路独限三年，代不如期，有陨于瘴疠者，朕甚恻然。其东路亦令二年一替，前期半年差人，如违，以违制论。」

　　大观二年六月，诏：「陕西诸路，自罢兵以来，数年于此，兵未曾彻。盖缘边将怯懦，坐费边储，戍卒劳苦。可除新边的确人外，余并依元丰罢边事日戍额人数外，余并直抽归营。有司不得占吝，如违，以违制论。」又诏：「东南除见兵额外，帅府别屯二千人，望郡一千人。帅府置奉钱五百一指挥，以威捷为名；望郡奉钱四百一指挥，以威胜为名；帅府三指挥、望郡一指挥各奉钱三百，以全捷为名：并以步军五百人为额。」三年六月，诏：「国家承平百五十年，东南一方，地大人众，已见兵寡势弱，非持久之道。可除见今兵额外，帅府别屯兵士二千人，望郡一千人。」

　　宣和二年，诏河北军马与陕西、河东更戍。

　　三年正月，诏：「河北军马与陕西、河东更戍，非元丰法，遂罢其令。应拖后人并与免罪，依旧收管。」闰五月，江、浙、淮南等路宣抚使童贯奏：「勘会江南东路、两浙东西路各有东南一将，平日未尝训练武艺，临敌必误驱策。昨睦寇初发，天兵未到已前，遣令上项将兵捕贼，遂致败衄，亡失军兵甚多。今睦贼讨平之后，胁从叛亡者方始还业，非增戍兵镇遏，无以潜消凶暴。臣今拟留戍兵二万五千五百七十八人，分置江南东路、两浙东西路州军防把，一年满替出军一次，依平蛮故事，每月别给钱三百，岁给鞋钱一千。其兵并隶本路安抚司统辖训练。」诏从之。是年，权知婺州杨应诚奏：「凡屯戍将兵，须隶守臣，使兵民之任归一，则号令不二，然后可以立事。」诏从之。续有旨改从旧制。

　　四年，臣僚言：「东军远戍四川，皆京师及府界有武艺无过之人。既至川路，分屯散处，多不成队，而差使无时，委致劳弊。盖四川土兵既有诏不得差使，则其役并著东军，实为偏重。若令四川应有土兵、禁军与东军一同差使，不惟劳逸得均，抑亦不失熙、丰置东军弹压蜀人兼备蛮寇之意。」诏本路钤辖、转运两司公同相度利害以闻。

　　五年，制置所奏：「江、浙增屯戍后兵，相度节镇增添两指挥处，余州各一指挥，各不隶将。内两指挥处，将一指挥以威果为名，一指挥以全捷为名，余州并以威果为名。」从之。

　　七年三月，诏：「广南东、西路地远山险，盗贼间有窃发。内郡戍兵往彼屯守，多缘瘴疠疾病，不任捕盗，又不谙知山川道里、林壑曲折，故盗不能禁。可令每巡检下招置土人健勇轻捷者，参戍兵之半，互相关防，易于擒捕。令枢密院行之。」

　　靖康元年四月，以种师道为太尉，依前镇洮军节度使、河北河东宣抚使，后加同知枢密院事。时师道驻军滑州，实无兵从行，请合山东、陕西、京畿兵屯于青、沧、滑、卫、河阳，预为防秋之计。徐处仁等谓：「金人重载甫还，岂能复来？不宜先自扰费，示之以弱。」议格不行。

　　七月，河北东路宣抚使李纲奏：「臣两具论，以七月七日指挥止诸路防秋之兵为不可，必蒙圣察。今宣抚司既无兵可差，不知朝廷既止诸路防秋之兵，将何应副。兼远方人兵各已在路，又已借请数月，本路漕司、州县又已预备半年、百日之粮，今一放散，皆成虚费，而实要兵用处无可摘那，深恐误国大计。」诏依所奏。

　　绍兴之初，群盗四起，有若岳飞、刘光世诸大将领兵尤重，随宜调发，屯泊要害，控制捍蔽，是亦权宜之利矣。厥后枢府、帅臣屡言久戍之弊，甚者或十年或二十年而不更，尤可闵念。盖出戍者皆已老瘁，而诸州所留，类皆少壮及工匠，三司多以坐甲为名，占留违制，有终身未尝一日戍者，于是命帅臣、钤辖司置诸州尺籍，定其姓名，依期更戍。帅臣又言：「有如贵溪戍兵，三月一更，由贵溪至池州，往返一千五百里，即是一月在途，徒有劳费。愿以一年终更。」

　　今考绍兴间边境弗靖，故以大军屯戍，而践更之期，近者三月，远者三年。逮和议既成，诸军移屯者渐归营矣，惟防秋仍用移屯更戍之法，沿边备御亦倚重焉。乾道、淳熙、绍熙之际，一遵其制。开禧初，复议用兵，驻扎诸兵始复移屯。和议再成，边地一二要郡虽循旧贯，其诸驻扎更戍之法不讲，而常屯之兵益多。逮夫端平破川蜀，咸淳失襄樊、裂淮甸，疆宇蹙而兵法坏。叛将卖降，庸夫秉钺，间有图国忘死之士，则遥制于权奸，移屯更戍，靡有定方。于是戍卒疲于奔命，不战而毙者众矣。至若将校之部曲，诸军之名号，士卒之众寡，详列于屯驻者，兹不重录云。 
　
　



　
                   
志第一百五十兵十一
　
　　○器甲之制

　　器甲之制其工署则有南北作坊，有弓弩院，诸州皆有作院，皆役工徒而限其常课。南北作院岁造涂金脊铁甲等凡三万二千，弓弩院岁造角弝弓等凡千六百五十余万，诸州岁造黄桦、黑漆弓弩等凡六百二十余万。又南北作坊及诸州别造兵幕、甲袋、梭衫等什物，以备军行之用。京师所造，十日一进，谓之「旬课」。上亲阅视，置五库以贮之。尝令试床子弩于郊外，矢及七百步，又令别造步弩以试。戎具精致犀利，近代未有。

　　开宝三年五月，诏：「京都士庶之家，不得私蓄兵器。军士素能自备技击之器者，寄掌本军之司；俟出征，则陈牒以请。品官准法听得置随身器械。」时兵部令史冯继升等进火箭法，命试验，且赐衣物、束帛。

　　淳化二年，申明不得私蓄兵器之禁。

　　至道二年二月，诏：先造光明细钢甲以给士卒者，初无衬里，宜以䌷里之，俾擐者不磨伤肌体。

　　咸平元年六月，御前忠佐石归宋献木羽弩箭，箭裁尺余，而所激甚远，中铠甲则竿去而镞存，牢不可拔。诏增归宋月奉，且补其子为东西班侍。

　　三年四月，神骑副兵马使焦偓献盘铁槊，重十五斤，令偓试之，马上往复如飞，命迁本军使。八月，神卫水军队长唐福献所制火箭、火球、火蒺藜，造船务匠项绾等献海战船式，各赐缗钱。先是，相国寺僧法山，本洺州人，强姓，其族百口，悉为戎人所掠。至是，愿还俗隶军伍以效死力，且献铁轮拨，浑重三十三斤，首尾有刃，为马上格战具。诏补外殿直。

　　五年，知宁化军刘永锡制手炮以献，诏沿边造之以充用。

　　六年十月，给军中传信牌。其制，漆木为牌，长六寸，阔三寸，腹背刻字而中分之，置凿枘令可合；又穿二窍容笔墨，上施纸札。每临阵则分而持之，或传令，则署其言而系军吏之颈，至彼合契，乃书复命。因冀州团练使石普之请也。

　　仁宗时，天下久不用兵。天圣四年，诏减诸路岁造兵器之半。是岁，诏作坊造铁枪一万五千，给秦、渭、环、庆、延州、镇戎军。

　　六年，诏：外器甲久不缮，先遣使分诣诸路阅视修治之。

　　景祐二年，罢秦州造输京师弓弩三年。诏：「广南民家毋得置博刀，犯者并锻人并以私有禁兵律论。」先是，岭南为盗者多持博刀，杖罪轻，不能禁，转运使以为言，故著是令。

　　四年，诏作坊制栓子枪、觚枪各五万。

　　康定元年四月，诏江南、淮南州军造纸甲三万，给陕西防城弓手。又诏河东强壮习弩者听自置，户四等以下官给之。八月，诏陕西制柳木旁牌。

　　庆历元年，知并州杨偕遣阳曲县主簿杨拯献《龙虎八阵图》及所制神盾、劈阵刀、手刀、铁连槌、铁简，且言《龙虎八阵图》有奇有正，有进有止，远则射，近则击以刀盾。彼蕃骑虽众，见神盾之异，必遽奔溃，然后以骁骑夹击，无不胜者。历代用兵，未有经虑及此。帝阅于崇政殿，降诏奖谕。其后，言者以为其器重大，缓急难用云。

　　二年，诏鄜延、环庆、泾原、秦凤路各置都作院，赐河北义勇兵弓弩箭材各一百万。

　　四年，赐鄜延路总管风羽子弩箭三十万。

　　五年，诏诸路所储兵械悉报三司，三司岁具须知以闻，仍约为程式预颁之。

　　八年，诏：「士庶之家所藏兵器，非法所许者，限一月送官。敢匿，听人告捕。」

　　皇祐元年，御崇政殿，阅知澧州、供备库副使宋守信所献冲阵无敌流星弩、拒马皮竹牌、火鎌石火纲三刃、黑漆顺水山字铁甲、野战拒马刀弩、砦脚车、冲阵剑轮无敌车、大风翎弩箭八种。

　　四年，河北、河东、陕西都总管司言：「郭谘所造独辕冲阵无敌流星弩，可以备军阵之用。诏弓弩院如样制之。除谘为鄜延路钤辖，许置弩五百，募土民教之。既成，经略夏安期言其便，诏立独辕弩军。

　　五年，荆南兵马钤辖王遂上临阵柺枪。

　　至和元年，诏河北、河东、陕西路每岁夏曝器甲，有损断者，悉令完备。如复阅视有不堪用者，知州、通判并主兵官并贬秩。

　　嘉祐四年，诏京师所制军器，多不锋利，其选朝臣、使臣各一员拣试之。

　　七年，诏江西制置贼盗司，在所有私造兵甲匠并籍姓名，若再犯者，并妻子徙淮南。

　　熙宁元年，始命入内副都知张若水、西上阁门使李评料简弓弩而增修之。若水进所造神臂弓，实李宏所献，盖弩类也。以檿为身，檀为弰，铁为登子枪头，铜为马面牙发，麻绳扎丝为弦。弓之身三尺有二寸，弦长二尺有五寸，箭木羽长数寸，射三百四十余步，入榆木半笴。帝阅而善之。于是神臂始用，而他器弗及焉。

　　二年，命河北州军凡戎器分三等以闻，又诏内库凡器甲择其良若干条上。

　　四年，诏诸路遣官诣州，分库藏甲兵器为三等如沿边三路，而川峡不与。

　　五年，帝匣斩马刀以示蔡挺，挺谓制作精而操击便，乃命中人领工造数万口赐边臣，镡长尺余，刃三尺余，首为大环。是岁，诏权三司度支副使沈起详定军器制度。起以为一己之见有限，宜令在京及三路主兵官、监官、工匠审度法度所宜，庶可传久。诏从之。

　　时帝欲利戎器，而患有司苟简。王雱上疏曰：「汉宣帝号中兴贤主，而史称技巧工匠，独精于元、成之时。是虽有司之事，而上系朝廷之政。方今外御边患，内虞盗贼，而天下岁课弓弩、甲胄入充武库者以千万数，乃无一坚好精利实可为备者。臣尝观诸州作院兵匠乏少，至拘市人以备役，所作之器，但形质而已。武库之吏，计其多寡之数而藏之，未尝责其实用，故所积虽多，大抵敝恶。夫为政如此，而欲抗威决胜，外攘内修，未见其可也。傥欲弛武备，示天下以无事，则金木、丝枲、筋胶、角羽之材，皆民力也，无故聚工以毁之，甚可惜也。莫若更制法度，敛数州之作聚为一处，若今钱监之比，择知工事之臣使专其职；且募天下良工散为匠师，而朝廷内置工官以总制其事，察其精窳而赏罚之，则人人务胜，不加责而皆精矣。闻今武库太祖时弓尚有如新者，而近世所造往往不可用，此可见法禁之张弛矣。」大抵雱为此言，以迎逢上意，欲妄更旧制也。

　　六年，始置军器监，总内外军器之政。置判一人、同判一人。属有丞，有主簿，有管当公事。先是，军器领于三司，至是罢之，一总于监。凡产材州，置都作院。凡知军器利害者，听诣监陈述，于是吏民献器械法式者甚众。是岁，又置内弓箭南库。军器监奏以利器颁诸路作院为式。是年冬，以骑兵据大鞍不便野战，始制小鞍，皮毚木登，长于回旋，马射得以驰骤，且选边人习骑者分隶诸军。

　　时周士隆上书论广西、交阯事，请为车以御象阵，文彦博非之。安石以为自前代至本朝，南方数以象胜中国，士隆策宜可用，因论自古车战法甚辨，请以车骑相当试，以观其孰利。帝亦谓北边地平，可用车为营，乃诏试车法，令沿河采车材三千两，军器监定法式，造战车以进。

　　七年，判监吕惠卿言：「其所上弓式及其他兵器制度，下殿前、马、步三司令定夺去取。而逐司不过取责军校文状以闻，非独持其旧说不肯更张，又其智虑未必能知作器之意。臣于朝廷已行之令，非敢言改，乞就一司同议。」帝乃遣管军郝质赴监定夺，皆曰「便」。时军器监制器不一，材用滋耗。于是诏不以常制选官驰往州县根括牛皮角筋，能令数羡，次第加奖。是岁，始造箭曰狼牙，曰鸭觜，曰出尖四楞，曰一插刃凿子，凡四种推行之。

　　八年，诏：「河北拒马，或多以竹为之，不足当敌。令军器监造三万具赴北京、澶定州。」又令计河北所少兵器制造，其不急者毋得妄费材力。又诏民户马死，旧不以报官者并报，输皮筋以充用。

　　帝虑置监未有实效，而虚用材役，诏中书、枢密院核实其事，令条画以闻。军器监奏，置监以来，增造兵器若干，为工若干，视前器增而工省。帝复诘之，且令与御前工作所较工孰省，验器孰良。王韶谓：「如此，恐内外相倾成俗。且往年军器监检察内臣折剥弓弩，隙由此生。今令内臣较按军器监，又如曩日相倾无已。」帝曰：「比累累说军器监事，若不较见事实，即中外便以为听小臣谮诉。今令得实行法，所以明曲直也。」安石曰：「诚当如此。若每事分别曲直，明其信诞，使功罪不蔽，则天下之治久矣。」王韶曰：「军器监事不须比较。」帝曰：「事不比较，无由见枉直。」安石曰：「朝廷治事，唯欲直而已。」其后，安石卒以辩口解帝之疑，而军器监获免欺冒之罪。冬十月，军器监欲下河东等路采市曲木为鞍桥，帝以劳民费财，不许。是时，河东、陕西、广南帅臣邀功不已，请增给兵器，帝各令给与之。至是，有乞以耕牛博买器甲者。

　　元丰元年冬，鄜延路经略使吕惠卿乞给新样刀，军器监欲下江、浙、福建路制造，帝不许，给以内南库短刃刀五万五千口。

　　二年，御批有曰：「河东路见运物材于缘边造军器，显为迂费张皇，可令军器监速罢之。」

　　三年，吉州奏：「奉诏市箭笴三十万，非土地所产，且民间不素蓄，乞豫给缗钱，期以一年和市。」从之。

　　时西边用兵久不解。四年春，陕西转运使李稷奏：「本道九军，什物之外，一皆无之，乞于永兴军库以余财立法营办。」七月，泾原路奏修渭州城毕，而防城战具寡少，乞给三弓八牛床子弩、一枪三剑箭，各欲依法式制造。诏图样给之。

　　五年七月，鄜延路计议边事所奏乞缗钱百万、工匠千人、铁生熟五万斤、牛马皮万张造军器，并给之。八月，诏令沈括以劈阵大斧五千选给西边诸将。十一月，陕西转运使李察言：「本路都作院五，宜各委监司提举。」从之。

　　六年二月，诏：熙河路守具有阙，给毡三千领、牛皮万张，运送之。八月，从环庆路赵禼之请，以神臂弓一千、箭十万给之。未几，赐兰会路药箭二十五万。

　　七年，陕西转运副使叶康直言：「秦凤路军器见阙名物计四百三十余万，使一一为之，非十余年可就，乞自京给赐。」诏量给之。

　　帝性俭约。有司造将官皮甲，欲以生丝染红，代牦牛尾为沥水，帝惜之，代以他毛。于一弓、一矢、一甲、一牌之用，无不尽心焉。弓曰阔闪促张弓，罢长弰旧法。矢曰减指箭。牌以栾竹穿皮为之，以易桐木牌。改素铁甲为编挨甲。其法精密，乃刘昌祚、尹抃、阎守勤等所定制度云。

　　八年十月，诏内外所造军器，以见余物材工匠造之，兵匠、民工即罢遣之。

　　元祐元年，诏：三路既罢保甲团教，其器甲各送官收贮，勿得以破损拘民整治。八月，诏太仆少卿高遵惠，会工部及军器监内外作坊及诸州都作院工器之数，以要切军器立为岁课，务得中道，他非要切，并权住勿造。于是数年之间，督责少弛。

　　绍圣三年，有司言：「州郡兵备，全为虚文，恐缓急不足备御。请稍推行熙宁之诏，常令封桩、排垛，依杂队法。」从之。

　　元符元年，诏江、湖、淮、浙六路合造神臂弓三千、箭三十万。

　　二年，臣僚奏乞增造神臂弓，于是军器监所造岁益千余弓。是岁，诏河北沿边州城壁、楼橹、器械、各务修治，有不治者罪之。

　　先是，二广路土丁令依熙宁指挥修置器械。三年，知端州萧刓上疏，极言伤财害民，其弊非一，乞住买枪手器械。疏奏不报。

　　崇宁初，臣僚争言元祐以来因循弛废，兵不犀利。诏复令诸路都作院创造修治，官吏考察一如熙宁时矣。时有诏造五十将器械，从工部请，令内外共造，由是都大提举内外制造军器所之名立焉。

　　初，从邢恕之议，下令创造兵车数十乘，买牛以驾。已而蔡硕又请河北置五十将兵器，且为兵车万乘。蔡京主其说，奸吏旁缘而因为民害者深矣。

　　崇宁三年，河北、陕西都转运司言：「兵车之式，若用许彦圭所定，则车大而费倍。若依往年二十将旧式，则轻小易用，且可省费。」诏卒以许彦圭式行之。时熙河转运副使李复先奏曰：「今之用兵，与古不同。古者征战有礼，不为诡遇，多由正途，故车可行而敌不敢轻犯。今之用兵，尽在极边，下砦驻军，各以保险为利，车不能上。又战阵之交，一进一退，车不能及，一被追袭，遂非己有。臣屡观戎马之间，虽粮糗、衣服、器械不能为用，况于车乎？臣闻此车之造，许彦圭因姚麟以进其说。朝廷以麟熟于边事，而不知彦圭轻妄、麟立私恩以误国计。其车比于常法阔六七寸，运不合辙，东来兵夫牵輓不行，以致典卖衣物，自赁牛具，终日而进六七里，弃车而逃者往往而是。夫未造则有配买物材、顾差夫匠之扰；既成，又难运致，则为诸路之患有不可胜言者矣。彦圭但图一官之得，不知有误于国，此而不诛，何以惩后！今乞便行罢造，已造者不复运来，以宽民力。」其后，彦圭卒得罪。

　　元丰之时，河北、河东路军器，每季终委逐路职司更互考察。元祐罢之。四年，因工部之请，复行之。

　　大观二年，手诏曰：「前东南备御指挥，深虑监郡县吏急切者倚法害民，废职者慢令失事，如筑城壁、造军器、收战马、习水战之类，并可量度工力，计以岁月，渐次兴作，毋得急遽科敛及差雇百姓，使急不扰民，缓不废事，然后为称。」寻诏限十年一切毕工。四月，罢黎、雅等州市牦牛尾，虑为民害。八月，提举御前军器所奏，乞如崇宁五年指挥，下诸路买牛角四十万只、筋十万斤。从之。

　　政和二年二月，诏诸路州郡造军器有不用熙宁法式者，有司议罚，具为令。六月，又诏并用御前军器所降法式，前二月指挥勿行。

　　三年，诏：「马甲曩用黑髹漆，今易以朱。」是岁，姚古奏更定军器，曩时甲二副，今拆造三副；曩时手刀太重，今皆令轻便易用；曩时神臂弓硾二石三斗，今硾一石四斗。从之，悉下诸路改造。

　　六年，军器少监邓之纲奏：「国家诸路为将一百三十有一，训练士卒，各给军器，以备不虞。惟河北诸将军器乃熙、丰时造，精利牢密，冠于诸路。臣恐岁久因循，多致损弊。乞自河北、陕西路为首，令诸路一新戎器，仰称陛下追述先志，储戎器、壮国威之意。」从之。

　　七年，之纲三上奏，一言修武库，二言整军器，大省国用。诏升之纲为大监，又迁一官。时宇文粹中赐对崇政殿，奏武库事，因奏：「武库有祖宗所御军器十余色，乞编入《卤簿图志》，遇郊兵重礼，陈于仪物之首，以识武功，且示不忘创业艰难意。」是年，御笔以武库当修军器近一亿万，其中箭镞五千余万，用平时工料，须七十年余然后可毕。于是令邓之纲分给沿流作院，限三年修之，而权住三年上供军器。

　　八年，以之纲奏，诸路岁起上供料买分数，特免三年纲发。然自时厥后，申明郡县牛皮角筋之禁，纷然为害者，之纲之请也。

　　宣和元年，权荆湖南路提点刑狱公事郑济奏：「本路惟潭、邵二州，各有年额制造军器。今年制造已足，躬亲试验，并依法式，不误施用。」诏加旌赏，以为诸路之劝。然自是岁督军器率用御笔处分，工造不已而较数尝阙，缮修无虚岁而每称弊坏。大抵中外相应，一以虚文，上下相蒙，而驯致靖康之祸矣。

　　靖康初，兵仗皆阙，诏书屡下，严立赏刑，而卒亦无补。时通判河阳、权州事张旂奏曰：「河阳自今春以来，累有军马经过，军士举随身军器若马甲、神臂弓、箭枪牌之类，于市肆博易熟食，名为寄顿，其实弃遣，避逃征役。拘收三日间，得器械四千二百余物。此乃太原援师，尚且弃捐器甲，则他路军马事势可知。宜谕民首纳，免贻他患。」帝善旂奏，赏以一官。

　　初，御前军器监、军器所万全军匠以三千七百为额，东、西作坊工匠以五千为额。绍兴初，役兵才千人，久之，增至五千六百余，又于诸道增二千九百余，本券外复增给日钱百七十、月米七斗半。于是内库累岁兵械山积，而诸军悉除戎器。二十六年，诏：「工匠宜减免，江、浙、福建诸州物料悉蠲之。」有司奏物料减三之一，工匠二千、杂役兵五百为额。

　　旧，军器所得专达。建炎中，尝以阉官董悫提举，寻罢之。绍兴五年，隶工部，后复以中人典领。三十年，工部言非祖宗建官意，诏依条检察。孝宗受禅，增提点官一员，御史力论其不可，复隶工部焉。

　　造车之制。渡江后，东南地多沮洳险隘，不以车为主。宗泽、李纲有战车法，王大智献车式，皆不复用，而属意甲胄、弧矢之利矣。建炎初，上谕宰执曰：「方今战士无虑三十万，若皆被坚执锐，加以弧矢之利，虽强敌，无足畏也。造弓必用良工善价。」绍兴三年，提举制造军器所言：「以七十工造全装甲一。又长齐头甲每一甲用工百四十一，短齐头甲用工七十四。乞以本所全装甲为定式。」席益言：「诸州造马蝗弩，不若令造弓。」诏并改造弓弩，内马蝗弩改手射弓。

　　绍兴四年，军器所言：「得旨，依御降式造甲。缘甲之式有四等，甲叶千八百二十五，表里磨锃。内披膊叶五百四，每叶重二钱六分；又甲身叶三百三十二，每叶重四钱七分；又腿裙鹘尾叶六百七十九，每叶重四钱五分；又兜鍪帘叶三百一十，每叶重二钱五分。并兜鍪一，杯子、眉子共一斤一两，皮线结头等重五斤十二两五钱有奇。每一甲重四十有九斤十二两。若甲叶一一依元领分两，如重轻差殊，即弃不用，虚费工材。乞以新式甲叶分两轻重通融，全装共四十五斤至五十斤止。」诏勿过五十斤。三十二年，诏江东安抚司造木弩五千、箭五十万。

　　隆兴元年，御降木羽弩箭式，每路依式制箭百万。淳熙九年，衢州守臣制到木鹤觜弩二千、箭十万。又湖北、京西造纳无羽箭。上曰：「箭不用羽，可谓精巧，其屋藏之。」淮东总领朱佺言：「镇江一军，乃韩世忠部曲。世忠造克敌弓，以当敌骑冲突，其发可至百步，其劲可穿重甲，最为利器。往岁调发，弓不免损失，存者岁久亦渐弛坏。今考诸军见弩手八千八百四十二人，人合用两弓，一弓一日上教，一弓备出战，合用弓万七千六百八十有四，仅存六千五百七十有四，余皆不堪施教，乞下镇江都统司足其额。」

　　十五年，工部侍郎李昌图言：「弓矢之利，贵于便疾。神臂弓斗力及远，屡获其用。后又又造神劲弓，及远虽在神臂弓上，军中多言其发迟，每神臂三矢而神劲方能一发，若临敌之际，便疾反出神臂下。」上曰：「平原旷野宜用神劲弓，西蜀崇山峻岭，未知孰利。」诏金州都统司详议以闻。既而都统制吴挺奏：「神劲弓并弹子头箭，诸军用之诚便疾，神臂不及也。」诏从其便。楚州兵马钤辖言：「弩之力，劲者三十石，次者十五石，矢之镞状若锹，所发何啻数百步，洞穿数人。江上诸军有弩式，皆废不修。」诏两淮、荆襄沿边城守，各制二十枝，御前军器所亦如之。绍熙而后，日造器械，数目山积。

　　开庆元年，寿春府造ＲＮ筒木弩，与常弩明牙发不同，箭置筒内甚稳，尤便夜中施发。又造突火枪，以钜竹为筒，内安子窠，如烧放，焰绝然后子窠发出，如炮声，远闻百五十余步。

　　咸淳九年，沿边州郡，因降式制回回炮，有触类巧思，别置炮远出其上。且为破炮之策尤奇。其法，用稻穰草成坚索，条围四寸，长三十四尺，每二十条为束，别以麻索系一头于楼后柱，搭过楼，下垂至地，栿梁垂四层或五层，周庇楼屋，沃以泥浆，火箭火炮不能侵，炮石虽百钧无所施矣。且轻便不费财，立名曰「护陴篱索。」是时兵纪不振，独器甲视旧制益详。 
　
　



　
                   
志第一百五十一兵十二
　
　　○马政

　　国马之牧，历五代浸废，至宋而规制备具。自建隆而后，其官司之规，厩牧之政，与夫收市之利，牧地之数，支配之等，曰券马，曰省马，曰马社，曰括买，沿革盛衰，皆可得而考焉。

　　凡御马之等三，入殿祗候十五匹，引驾十四匹，从驾二十匹。

　　给用之等十有五，曰拣中，曰不得支使，曰添价，曰明信，曰臣僚，曰诸班，曰御龙直，曰捧日、龙卫，曰拱圣，曰骁骑，曰云、武骑，曰天武、龙猛，曰配军，曰杂使，曰马铺。

　　群号之字十有七，曰「左」，曰「右」，曰「千」，曰「立」，曰「水」，曰「官」，曰「吉」，曰「天」，曰「主」，曰「王」，曰「方」，曰「与」，曰「来」，曰「万」，曰「小」，曰「囗官」，曰「退」。

　　毛物之种九十有二，叱拨之别八，青之别二，白之别一，乌之别五，赤之别五，紫之别六，骏之别十一，赭白之别六，骝之别八，騧之别六，骆之别五，骓之别五，俞之别八，驳胯之别六，驳之别三，骠之别七。

　　其官司之规，则太祖承前代之制，初置左、右飞龙二院，以左、右飞龙二使领之。太平兴国五年，改飞龙为天厩坊。雍熙四年，改天厩为左、右骐骥院，左右天驷监四、左右天厩坊二皆隶焉。

　　真宗咸平元年，创置估马司。凡市马，掌辨其良驽，平其直，以分给诸监。

　　三年，置群牧使，以内臣勾当制置群牧司，京朝官为判官。

　　景德二年，改诸州牧龙坊悉为监，赐名，铸印以给之。在外之监十有四：大名曰大名，洺州曰广平，卫州曰淇水，并分第一、第二。河南曰洛阳，郑州曰原武，同州曰沙苑，相州曰安阳，澶州曰镇宁，邢州曰安国，中牟曰淳泽，许州曰单镇。

　　四年，以知枢密院陈尧叟为群牧制置使，又别置群牧使副、都监，增判官为二员。凡厩牧之政，皆出于群牧司，自骐骥院而下，皆听命焉。诸州有牧监，知州、通判兼领之，诸监各置勾当官二员。又置左右厢提点。又置牧养上下监，以养疗京城诸坊、监病马。又诏左右骐骥院诸坊、监官，并以三年为满；如习知马事愿留者，群牧司以闻，而徙涖他监焉。

　　其厩牧之政，则自太祖置养马务一，葺旧务四，以为牧放之地始。

　　太平兴国四年，太宗观兵于幽，得汾、晋、燕、蓟之马四万二千余匹，内皂充牣，始分置诸州牧养之。时殿直李谔坐赃，监牧许州，盗官菽，马多死，并主吏斩于市。又诏择丰旷地置牧龙坊八，以便牧养。

　　淳化二年十二月，诏圉人取善马数十匹，于便殿设皂栈，教以秣饲，且以其法谕宰执，仍颁于诸军。复以医马良方赐近臣。尝从赵守伦之请，于诸州牧龙坊畜牝马万五千匹，逐水草牧放，不费刍秣，生驹蕃息，足资军用。至是，守伦复言：「诸坊牧马万匹，岁当生驹四千，今岁止二千五百，典司失职，当严责罚。若马百匹岁得驹七十，则加迁擢。诸坊产驹，即籍以闻。牧放军人，当募少壮充役。」并从之。

　　真宗大中祥符元年，立牧监赏罚之令，外监息马，一岁终以十分为率，死一分以上勾当官罚一月奉，余等第决杖。牧倍多而死少者，给赏缗有差。凡生驹一匹，兵校而下赏绢一匹。当是时，凡内外坊、监及诸军马凡二十余万匹，饲马兵校一万六千三十八人。每岁京城草六十六万六千围，麸料六万二千二百四石，盐、油、药、糖九万五千余斤、石，诸州军不预焉。左右骐骥六坊、监止留马二千余匹，皆春季出就牧，孟冬则别其羸病，就栈皂养饲。其尚乘之马，唯备用者在焉。

　　凡牧监之在河南、北，天禧后，灵昌监为河决所冲。至乾兴、天圣间，兵久不试，言者多以为牧马费广而亡补，乃废东平监，以其地赋民。五年，废单镇监。六年，废洛阳监。于是河南诸监皆废，悉以马送河北。既而诏取原武监马赴京师，移河北孳生马牧于原武。

　　八年，群牧司上言：原武地广而马少，请增牧数。诏以淇水第二监四岁马属原武，岁取河北孳生四岁马分属淇水第二并原武监，移原武下等马牧于灵昌镇废监，仍隶原武。

　　九年，诏诸监孳生驳马，四时游牧，勿复登厩。

　　明道元年，议者谓：「自河南六监废，京师须马，取之河北，道远非便。」诏遣左厢提点王舜臣往度利害。舜臣言：「镇宁、灵昌、东平、淳泽四监虽废，然其地犹牧本监并骐骥院马，洛阳、单镇去京师近，罢之非便。」乃诏复二监，以牧河北孳生马。

　　景祐二年，拣河北诸监马一千九百牧于赵州界，隶安阳监。既而诏广平废监留其一，以赵州界牧马复隶焉，所余一监，毋毁厩舍。

　　四年，复以原武第二监为单镇，移于长葛县，以县令、都监兼领之。三年，诏院坊、监马岁留备用外，余为两群，牧于咸丰门外牟驼冈。

　　凡收养病马，估马司、骐骥院取病浅者送上监，深者送下监，分十槽医疗之。天圣六年，诏月以都监、判官一人提举。八年，言者谓上监去京城远，送病马非便。诏废之，以病浅马分属左右骐骥院六坊、监，季较抛死数，岁终第赏罚。更以骐骥院官迭往提举。

　　明道二年，复置上监，易名天坰，养无病马，病马并属下监。

　　景祐二年，诏以牧养监马团群牧于陈、许州界凤凰陂，免耗刍菽，岁以为常。

　　治平二年，诏院坊、监马之病不堪估卖者，送淇水第一监，别为一群以牧养之。

　　凡马之孳生，则大名府、洺、卫、相州七监多择善种，合牝牡为群，判官岁以十二月巡行坊、监，阅二岁驹点印，第赏牧兵。诸军收驹及二岁，即送官。

　　天圣七年，群牧司言：「旧制，知州军、通判领同群牧事，岁终较马死数及分已上，并生驹不及四分，并罚奉。死数少，生驹多，即奏第赏。三岁都比，以该赏者闻。今请申明旧制，通判始到官，书所辖马数，岁一考之，官满，较总数为赏罚。」诏从之。

　　嘉祐八年，群牧司言：「孳生七监，每监岁定牝马二千，牡马四百，岁约生驹四百，以为定数。」

　　治平二年，诏：「诸监生驹满三十月已上，每岁点印，选牡之良者送淇水第二监，余杂大马悉送河南三监，其淇水第二监马，候满六十月，给配诸监。诸监牝马满三十月，本监别立群牧放，候满五十月，乃拨配他监。」

　　凡收市马，戎人驱马至边，总数十、百为一券，一马预给钱千，官给刍粟，续食至京师，有司售之，分隶诸监，曰券马。边州置场，市蕃汉马团纲，遣殿侍部送赴阙，或就配诸军，曰省马。陕西广锐、劲勇等军，相与为社，每市马，官给直外，社众复裒金益之，曰马社。军兴，籍民马而市之以给军，曰括买。

　　宋初，市马唯河东、陕西、川峡三路，招马唯吐蕃、回纥、党项、藏牙族，白马、鼻家、保家、名市族诸蕃。至雍熙、端拱间，河东则麟、府、丰、岚州、岢岚、火山军、唐龙镇、浊轮砦，陕西则秦、渭、泾、原、仪、延、环、庆、阶州、镇戎、保安军、制胜关、浩亹府，河西则灵、绥、银、夏州，川峡则益、文、黎、雅、戎、茂、夔州、永康军，京东则登州。自赵德明据有河南，其收市唯麟、府、泾、原、仪、渭、秦、阶、环州、岢岚、火山、保安、保德军。其后置场，则又止环、庆、延、渭、原、秦、阶、文州、镇戎军而已。

　　太祖时，岁遣中使诣边州市马。先是，两河之民入蕃界盗马入中国。官给其直。时方留意抚绥，诏禁之。

　　太平兴国四年，诏市吏民马十七万匹。六年，诏内属戎人驱马诣阙下者，首领县次续食，且禁富民无得私市。十二月，诏：「蕃部鬻马，官取良而弃弩，又禁其私市，岁入数既不充，且无以怀远人。自今委长吏谨视马之良驽，驽即印识之，许民私市焉。」先是，以铜钱给诸蕃马直。八年，有司言戎人得钱，销铸为器，乃以布帛茶及他物易之。

　　天禧中，宰相向敏中言国马倍于先朝，广费刍粟。乃诏以十三岁以上配军马估直出卖。先是市马以三岁已上、十三岁已下为率。天圣中，诏市四岁已上、十岁已下。既而所市不足，群牧司以为言，乃诏入券并省马市三岁已上、十二岁已下。明年，诏府州、岢岚军自今省马三岁、四岁者不以等第，五岁已上十二岁已下、骨格良善行者，悉许纲送估马司，余非上京省马并送并州拣马司。

　　景祐元年，御史中丞韩亿言：「蕃部以马抵永康军中卖，所得至少，徒使羌人知蜀山川道路，非计之得。」乃诏罢之。

　　四年，群牧司奏河北诸军阙马，请制等杖六，付天雄军、真定府、定、瀛、贝、沧州，市上生马十二岁以下，视等第给直。马自四尺七寸至四尺二寸，凡六等。其直自二万五千四百五十至万六千五百五十，课自万三千四百五十至八千九百五十九，六等，取备边兵户绝钱充直。以第一等送京师，余就配诸军。

　　康定初，陕西用兵，马不足。诏京畿、京东西、淮南、陕西路括市战马，马四尺六寸至四尺二寸，其直自五十千至二十千，凡五等。宰臣、枢密使听畜马七，参知政事、枢密副使五，尚书、学士至知杂、阁门使已上三，升朝官阁门祗候已上一，余命官至诸司职员、寺观主首皆一。节度使至刺史，殿前马步军都指挥至军头司散员、副兵马使皆勿括。并边七州军免。出内库珠偿民马直。又禁边臣私市，阙者官给。二年，诏：「河北州军置场市马，虽除等样，如闻所得不广，宜加增直。第一等二万八千，第二等二万六千，第三等二万四千，第四等以下及牝马即依旧直。仍自第二等以下递减一寸。」

　　庆历四年，诏：「河北点印民间马，凡收市外，见余二万七百，除坊郭户三等、乡村三等已上养饲如旧，余点印者悉集拣市。」五年，出内藏库绢二十万，市马于府州、岢岚军。六年，诏陕西、河东社马死者，本营鬻钱以助马直。

　　至和元年，诏；「蜀马送京师，道远多病瘠。自今以春、秋、冬部送陕西四路总管司。」二年，修陕西蕃马驿，群牧司每季檄沿路郡县察视之。边州巡检兵校，听自市马，官偿其直。又诏陕西转运使司以银十万两市马于秦州，岁以为常。

　　嘉祐元年，诏三司出绢三万，市马于秦州以给河东军。五年，薛向言：「秦州券马至京师，给直并路费，一马计钱数万。请于原、渭州、德顺军置场收市，给以解盐交引，即不耗度支缣钱。其券马姑存，以来远人。岁可别得良马八千，以三千给沿边军骑，五千入群牧司。」七年，陕西提举买马监牧司奏：「旧制，秦州蕃汉人月募得良马二百至京师，给彩绢、银碗、腰带、锦袄子，蕃官、回纥隐藏不引至者，并以汉法论罪。岁募及二千，给赏物外，蕃部补蕃官，蕃官转资，回纥百姓加等给赏。今原、渭、德顺军置场市马，请如秦州例施行。」诏从之。先是，诏议买马利害。吴奎等议于秦州古渭、永宁砦及原州、德顺军各令置场，京师岁支银四万两、䌷绢七万五千匹充马直，不足，以解盐钞并杂支钱给之。诏行之。八年，宰臣韩琦言：「秦州永宁砦旧以钞市马，自修古渭砦，在永宁之西，而蕃汉多互市其间，因置买马场，凡岁用缗钱十余万，荡然流入虏中，实耗国用。」诏复置场永宁，罢古渭砦中场。蕃部马至，径鬻于秦州。

　　治平元年，薛向请原、渭州、德顺军买马官，永兴军养马务，如原州、德顺军并渭州同判，三年为任，悉以所市马多少为殿最。又言：「秦州山外蕃部至原、渭州、德顺军、镇戎军鬻马，充豪商钱，至秦州，所偿止得六百。今请于原、渭州、德顺军，官以盐钞博易，使得轻赍至秦州，易蜀货以归。蜀商以所博盐引至岐、雍，换监银入蜀，两获其便。」群牧司请如向言施行。是岁，诏河东陕西广锐、蕃落阙马，复置社买，一马官给钱三十千。久之，马不至，乃增直如庆历诏书，第三等三十五千，第四等二十八千。四年，以成都府路岁输䌷绢三万给陕西监牧司。自是蕃部马至者众，官军仰给焉。先是，以陕西转运使兼本路监牧买马事，后又以制置陕西解盐官同主之。

　　大抵国初市马，岁仅得五千余匹。天圣中，蕃部省马至三万四千九百余匹。嘉祐以前，原、渭、德顺凡三岁市马至万七千一百匹，秦州券马岁至万五千匹。

　　凡牧地，自畿甸及近郡，使择水草善地而标占之。淳化、景德间，内外坊、监总六万八千顷，诸军班又三万九百顷不预焉。岁久官失其籍，界堠不明，废置不常，而沦于侵冒者多矣。

　　淳化二年十二月，通利军上《十牧草地图》，上虑侵民田，遣中使检视疆理。

　　嘉祐中，韩琦请括诸监牧地，留牧外，听下户耕佃。遣都官员外郎高访等括河北，得闲田三千三百五十顷募佃，岁约得谷十一万七千八百石，绢三千二百五十匹，草十六万一千二百束。群牧司言：「诸监牧地间有水旱，每监牧放外，岁刈白草数万束，以备冬饲。今悉赋民，异时监马增多，及有水旱，无以转徙牧放。」诏遣左右厢提点官相度，除先被侵冒已根括出地权给租佃，余委群牧司审度存留，有闲土即募耕佃。五年，群牧司言：「凡牧一马，往来践食，占地五十亩。诸监既无余地，难以募耕，请存留如故。广平废监先赋民者，亦乞取还。」乃诏：「河北、京东牧监帐管草地，自今毋得纵人请射，犯者论以违制。」

　　群牧使欧阳修言：「唐之牧地，西起陇右金城、平凉、天水，外暨河曲之野，内则岐、幽、泾、宁，东接银、夏，又东至于楼烦。今则没入蕃界，沦于侵佃，不可复得。惟河东岚、石之间，山荒甚多，汾河之侧，草地亦广，其间水草最宜牧养，此唐楼烦监地。迹此推之，则楼烦、元池、天池三监旧地，尚冀可得。臣往年出使，尝行威胜以东及辽州、平定军，其地率多闲旷。河东一路，水草甚佳，地势高寒，必宜马性。又京西唐、汝之间，荒地亦广。请下河东、京西转运司遣官审度，若可兴置监牧，则河北诸监，寻可废罢。」

　　治平末，牧地总五万五千，河南六监三万二千，而河北六监则二万三千。

　　凡支配，骐骥院、估马司以当配军及新收马阅于便殿，数毋过一百。凡配军，视其奉钱之数，马自四尺六寸至四尺三寸，奉钱自一千至三百，为四等，差次给之，至五月权止。外州军士阙马，先奏禀乃给。荆湖路归远、雄武军士，配以在所土产马。凡阙马军士，以分数配填。

　　庆历四年，诏陕西、河北、河东填五分，余路填四分。他州军、府界巡检兵校听自市，官偿其直，毋过三十千。是岁，诏诸路以马给军士，比试武技，优者先给，比试两给；阙马十匹以下全给，十匹以上如旧数支。

　　至和元年，诏军士戍陕西、河东、河北填七分，余路填六分。凡主兵官当借马者，至罢兵权。殿前马步军都指挥使赐所借马三，都虞候、捧日、天武、龙、神卫四厢都指挥使二，军都指挥使一。外州在官当借马者，经略使三，总管、钤辖二，路分都监、承受、极边砦至监押、都巡检、把截、保丁指挥一，毋得乘之他州并以假人，犯者论以违制。

　　宝元元年，诏群臣例赐马者，宰相至枢密直学士，使相至正任刺史，并皇族缘姻事当赐者，如旧制；余给以马直，少卿监已上三十五千，内殿承制已下二十三千。凡群臣假官马进奉者，置籍报左藏库，偿直四十千，其后多负不偿。乃诏借马者先输直，久逋不偿者克其奉料。

　　熙宁以来，有保马、户马，其后又变为给地牧马。

　　神宗尝患马政不善，谓枢密使文彦博曰：「群牧官非人，无以责成效。其令中书择使，卿举判官，冀国马蕃息，以给战骑。」于是以比部员外郎崔台符权群牧判官，又命群牧判官刘航及台符删定《群牧敕令》，以唐制参本朝故事而奏决焉。

　　熙宁元年，又手诏彦博等曰：「今诸州守贰虽同领群牧，而未尝亲涖职事，其议更制，应监牧、郡守贰并朝廷选授，与坊、监使臣皆第其能否，制赏罚而升黜之，宜立法以闻。」又手诏曰：「方今马政不修，官吏无著效，岂任不久而才不尽欤？是何监牧之多，官吏之众，而乏才之甚也！昔唐用张万岁三世典群牧，恩信行乎下，故马政修举，后世称为能吏。今上自提总官属，下至坊、监使臣，既非铨择，而迁徙迅速，谓之'假道'，欲使官宿其业而尽其能，不可得也。为今之计者，当简其劳能，进之以序。自坊、监而上至于群牧都监，皆课其功而第进之，以为任事者劝焉。」于是，枢密副使邵亢请以牧马余田修稼政，以资牧养之利。而群牧司言：「马监草地四万八千余顷，今以五万马为率，一马占地五十亩，大名、广平四监余田无几，宜且仍旧。而原武、单镇、洛阳、沙苑、淇水、安阳、东平等监，余良田万七千顷，可赋民以收刍粟。」从之。

　　已而枢密院又言：「旧制，以左、右骐骥院总司国马。景德中，始增置群牧使副、都监、判官，以领厩牧之政。使领虽重，未尝躬自巡察，不能周知牧畜利病，以故马不蕃息。今宜分置官局，专任责成。」乃诏河南、北分置监牧使，以刘航、崔台符为之，又置都监各一员。其在河阳者，为孳生监。凡外诸监并分属两使，各条上所当行者。诸官吏若牧田县令佐，并委监牧使举劾，专隶枢密院，不领于群牧制置。先是，群牧司请于河北、河东、陕西都总管治所各置一监，以便给军，乃遣官下诸路详度。既又以知太原唐介之请，发沙苑马五百，置监于交城。又分置河南、河北两使。时上方留意牧监地，然诸监牧田皆宽衍，为人所冒占，故议者争请收其余资以佐刍粟。言利者乘之，始以增赋入为务。

　　二年，诏括河南北监牧司总牧地。旧籍六万八千顷，而今籍五万五千，余数皆隐于民。自是，请以牧地赋民者纷然，而诸监寻废。是岁，天下应在马凡十五万三千六百有奇。

　　初，内外班直、诸军马以四月下槽出牧，迄八月上槽，风雨劳逸之不齐，故多病毙。圉人岁被榜罚，吏缘牧事害民，棚井科率无宁岁。四年十月，乃命同修起居注曾孝宽较度其利害。孝宽请罢诸班直、诸军马出牧，以田募民出租。诏自来年如所请，仍令三司备当牧五月刍粟。

　　五年，废太原监。七年，废东平、原武监，而合淇水两监为一。八年，遂废河南北八监，惟存沙苑一监，而两监司牧亦罢矣。沙苑先以隶陕西提举监牧，至是，复属之群牧司。

　　始议废监时，群牧制置使文彦博言：「议者欲赋牧地与民而收租课，散国马于编户而责孳息，非便。」诏元绛、蔡确较其利害上之。于是中书、枢密院言：「河南北十二监，起熙宁二年至五年，岁出马一千六百四十匹，可给骑兵者二百六十四，余仅足配邮传。而两监牧吏卒杂费及所占地租，为缗钱五十三万九千有奇，计所出马为钱三万六千四百余缗而已。今九监见马三万，若不更制，则日就损耗。」于是卒废之，以其善马分隶诸监，余马皆斥卖，收其地租，给市易茶本钱，分寄籍常平、出子钱，以为市马之直。监兵五千，以为广固指挥，修治京城焉。后遂废高阳、真定、太原、大名、定州五监。凡废监钱归市易之外，又以给熙河岁计。

　　诸监既废，淤田司请广行淤溉，增课以募耕者，而河北制置牧田所继言，牧田没于民者五千七百余顷。乃严侵冒之法，而加告获之赏，自是利入增多。元丰三年，废监租钱遂至百一十六万，自群牧使而下，赐赉有差。乃命太常博士路昌衡、秘书丞王得臣与逐路转运司、开封府界提点司按租地，约三年中价以定岁额。若催督违滞，以擅支封桩法论。

　　初，经制熙河边防财用司奏于岷州ＲＭ川荔川闾川砦、通远军熟羊砦置牧养十监，议者继言蕃马法，帝欲试之近甸。六年，手诏枢密院：「牧马重事，经始之际，宜得左右近臣以总其政。今自雾泽陂牧马所造法，始于畿内置十监，以次推之诸路。宜令枢密院都承旨张诚一、副都承旨张山甫经度制置，权不隶尚书驾部及太仆寺。有当自朝廷处分者，枢密院主之。」已而其说皆不效。八年，同提举经度制置曹诵言：「自崇仪副使温从吉建议创孳生监，迨今二年，驹不蕃而死者益众。」乃命御史台校核，自置监以来，得驹不及一分四厘，马死已十分之六。于是责议者及提举官，而罢畿内十监。

　　元祐初，议兴废监，以复旧制。于是诏库部郎中郭茂恂往陕西、河东所当置监，寻又下河北陕西转运、提点刑狱司按行河、渭、并、晋之间牧田以闻。时已罢保甲，教骑兵，而还户马于民。于是右司谏王岩叟言：「兵之所恃在马，而能蕃息之者，牧监也。昔废监之初，识者皆知十年之后天下当乏马。已而不待十年，其弊已见，此甚非国之利也。乞收还户马三万，复置监如故，监牧事委之转运官，而不专置使。今郓州之东平，北京之大名、元城，卫州之淇水，相州之安阳，洺州之广平监，以及瀛、定之间棚塞草地疆画具存，使臣牧卒大半犹在，稍加招集，则指顾之间措置可定，而人免纳钱之害，国收牧马之利，岂非计之得哉？又况废监以来，牧地之赋民者，为害多端，若复置监牧而收地入官，则百姓戴恩，如释重负矣。」自是，洛阳、单镇、原武、淇水、东平、安阳等监皆复。

　　初，熙宁中，并天驷四监为二，而左、右天厩坊亦罢。至是，复左、右天厩坊。时又有旨，内外马事并隶太仆寺，不由驾部而达尚书省。兵部尚书王存、右司谏王觌言：「先帝讲求历代之法，正省、台、寺、监之职，上下相继，各有统制。其间或濡滞不通，宜量加裁正，不可因而隳紊。」言不果行。又诏旧属群牧司者专隶太仆寺，直达枢密院，不由尚书省及驾部。至崇宁中，始诏如元丰旧制。

　　绍圣初，用事者更以其意为废置，而时议复变。太仆寺言，府界牧田，占佃之外，尚存三千余顷，议复畿内孳生十监。诏以庄宅副使麦文昞、内殿崇班王景俭充提举。后二年而给地牧马之政行矣。

　　先是，知任县韩筠等建议，凡授民牧田一顷，为官牧一马而蠲其租。县籍其高下、老壮、毛色，岁一阅，亡失者责偿，已佃牧田者依上养马。知邢州张赴上其说，且谓授田一顷为官牧一马，较陕西沿边弓箭脾既养马又戍边者为优，试之一监一县，当有利而无害。枢密院是其请，且言：「熙宁中，罢诸监以赋民，岁收缗钱至百余万。元祐初，未尝讲明利害，惟务罢元丰、熙宁之政，夺已佃之田而复旧监。桑枣井庐多所毁伐，监牧官吏为费不赀，牧卒扰民，棚井抑配，为害非一。盖自复监以来，臣僚屡陈公私之害。若循元祐仓卒更张之法，久当益弊。且左右厢今岁籍马万三千有奇，堪配军者无几，惟沙苑六千疋愈于他监。今赴等所陈授田养马，既蠲其租不责以孳息，而不愿者无所抑勒，又限以尺寸，则缓急皆可用之马矣。」乃具为条画，下太仆寺，应监牧州县悉行之。

　　时殿中侍御史陈次升言：「给地牧马，其初始于邢州守令之请，未尝下监司详度。诸路各有利害，既不可知。民居与田相远者，难就耕牧。一顷之地所直不多，而亡失责偿，为钱四五十千，必非人情所愿。」言竟不行。时同知枢密院者，曾布也。

　　四年，遂废淇水、单镇、安阳、洛阳、原武监，罢提点所及左右厢，惟存东平、沙苑二监。曾布自叙其事曰：「元祐中，复置监牧，两厢所养马止万三千匹，而不堪者过半。今既以租钱置蕃落十指挥于陕西，养马三千五百。又人户愿养者亦数千，而所存两监各可牧万马。马数多于旧监，而所省官吏之费非一，近世良法，未之能及。」时三省皆称善。其后，沙苑复隶陕西买马监牧司，而东平监仍废。

　　崇宁元年，有司较诸路田养马之数，凡一千八百疋有奇，而河北西路占一千四百，他路自二百匹以下，至河东路仅九匹，而开封府界、京西南路、京东东路皆无应募者。盖法虽已具，而犹未及行也。

　　大观元年，尚书省言：「元祐置监，马不蕃息，而费用不赀。今沙苑最号多马，然占牧田九千余顷，刍粟、官曹岁费缗钱四十余万，而牧马止及六千。自元符元年至二年，亡失者三千九百。且素不调习，不中于用。以九千顷之田、四十万缗之费，养马而不适于用，又亡失如此，利害灼然可见。今以九千顷之田，计其硗瘠，三分去一，犹得良田六千顷。以直计之，顷为钱五百余缗，以一顷募一马，则人得地利，马得所养，可以绍述先帝隐兵于农之意。请下永兴军路提点刑狱司及同州详度以闻。俟见实利，则六路新边闲田，当以次推行。时熙河兰湟路牧马司又请兼募愿养牝马者，每收三驹，以其二归官，一充赏，诏行之。是岁，臣僚言岷州应募养马者至万余匹，于是自守贰而下，递赏有差。明年，诏熙河路应县、镇、城、砦、关、堡官并兼管干给地牧事。四年，复罢京东西路给地牧马，复东平监。

　　政和二年，诏诸路复行给地牧马，复罢东平监。五年，提举河东给地牧马尚中行以奏报稽违，且欲擅更法，诏授远小监当官。于是人皆趣令，牧守、提举以率先就绪迁官第赏者甚众。七年，有司言给地增牧，法成令具，诸路告功。乃下诸路春秋集教，以备选用。令下，奉行之者益力。

　　蔡京既罢政，新用事者更言其不便。宣和二年，诏罢政和二年以来给地牧马条令，收见马以给军，应牧田及置监处并如旧制。又复东平监。凡诸监兴罢不一，而沙苑监独不废。自给地牧马之法罢，三年而复行。时牧田已多所给占，乃诏见管及已拘收，如官司辄复请占者，以违制论。

　　六年，又诏立赏格，应牧马通一路及三千匹，州通县及一千，县及三百，其提点刑狱、守令各迁一官，倍者更减磨勘年。于是诸路应募牧马者为户八万七千六百有奇，为马二万三千五百。既推赏如上诏，而兵部长贰亦以兼总八路马政迁官。然北方有事，而马政亦急矣。

　　靖康元年，左丞李纲言：「祖宗以来，择陕西、河东、河北美水草高凉之地，置监凡三十六所，比年废罢殆尽。民间杂养以充役，官吏便文以塞责，而马无复善者。今诸军阙马者太半，宜复旧制，权时之宜，括天下马，量给其直，不旬日间，则数万之马，犹可具也。」然时已不能尽行其说矣。

　　保甲养马者，自熙宁五年始。先是，中书省、枢密院议其事于上前，文彦博、吴充言：「国马宜不可阙。今法，马死者责偿，恐非民愿。」安石以为令下而京畿投牒者已千五百户，决非出于驱迫，持论益坚。五月，诏开封府界诸县保甲愿牧马者听，仍以陕西所市马选给之。

　　六年，曾布等承诏上其条约：凡五路义勇保甲愿养马者，户一匹，物力高愿养二匹者听，皆以监牧见马给之，或官与其直令自市，毋或强与。府界毋过三千匹，五路毋过五千匹。袭逐盗贼外，乘越三百里者有禁。在府界者，免体量草二百五十束，加给以钱布；在五路者，岁免折变缘纳钱。三等以上，十户为一保；四等以下，十户为一社，以待病毙逋偿者。保户马毙，保户独偿之；社户马毙，社户半偿之。岁一阅其肥瘠，禁苛留者。凡十四条，先从府界颁焉。五路委监司、经略司、州县更度之。于是保甲养马行于诸路矣。

　　时河东骑军马万一千余匹，番戍率十年一周。议欲省费，乃行《五路义勇保甲养马法》。兵部言：「河东正军马九千五百匹，请权罢官给，以义勇保甲马五千补之以合额。俟正军马不及五千，始行给配。」下中书、枢密院。枢密院以为：「官养一马，岁为钱二十七千。民养一马，才免折变缘纳钱六千五百，折米而输其直，为钱十四千四百，余皆出于民，决非所愿。况减军马五千匹，边防事宜何所取备？若存官军马如故，渐令民间从便牧马，不以五千为限，于理为可。」中书谓：「官养一马，以中价率之，为钱二十七千。募民牧养，可省杂费八万余缗。计前二年官马死，倍于保甲马。而保甲有马，可以习战御盗，公私两便。」帝卒从枢密院议。九年，京畿保甲养马者罢给钱布，止免输草而增马数。

　　元丰六年，取河东路保甲十分之二以教骑战，且以本路盐息钱给之。每二十五千令市一马，仍以五年为限。

　　七年，诏京东、西路保甲免教阅，每都保养马五十匹，匹给钱十千，限京东以十年，京西十五年而数足。置提举保甲马官，京西以吕公雅，京东以霍翔领之。罢乡村物力养马之令，养户马者免保甲马，皆翔所陈也。

　　翔及公雅既领提举事，多所建白。请借常平钱，每路五万缗，付州县出息，以赏马之充肥及孳息者。愿以私马印为保马者听。养马至三匹，蠲役外，每疋许次丁一人赎杖罪之非侵损于人者。诏悉从之。公雅又令每都岁市二十匹，限十五年者促为二年半。京西不产马，民贫乏益不堪，上虑有司责数过多，百姓未喻上意，诏如元令，稍增其数。公雅乃请每都岁市八匹，限以八年，山县限以十年。翔又奏本路马已及万匹，请令诸县弓手各养一匹，以赎失捕之罪。

　　哲宗嗣位，言新法之不便者，以保马为急。乃诏曰：「京东、西保马，期限极宽。有司不务循守，遂致烦扰。先帝已尝手诏诘责，今犹未能遵守。其两路市马年限并如元诏。」寻又诏以两路保马分配诸军，余数付太仆寺，不堪支配者斥还民户而责官直。翔、公雅皆以罪去，而保马遂罢。

　　户马者，庆历中，尝诏河北民户以物力养马，以备官买。熙宁二年，河北察访使曾孝宽以为言，始参考行之。是时，诸监既废，仰给市马，而义勇保甲马复从官给，朝廷以乏马为忧。

　　元丰三年春，以王拱辰之请，诏开封府界、京东西、河北、陕西、河东路州县户各计资产市马，坊郭家产及三千缗、乡村五千缗、若坊郭乡村通及三千缗以上者，各养一马，增倍者马亦如之，至三疋止。马以四尺三寸以上，齿限八岁以下，及十五岁则更市如初，籍于提举司。于是诸道各上其数，开封府界四千六百九十四，河北东路六百一十五，西路八百五十四，秦凤等路六百四十二，永兴路一千五百四十六，河东路三百六十六，京东东路七百一十七，西路九百二十二，京西南路五百九十，北路七百一十六。

　　时初立法，上虑商贾乘时高直以病民，命以群牧司骁骑以上千疋出市，以平其直。熙宁中，尝令德顺军蕃部养马，帝问其利害。王安石谓：「今坊、监以五百缗得一马，若委之熙河蕃部，当不至重费。蕃部地宜马，且以畜牧为生，诚为便利。」已而得驹庳劣，亡失者责偿，蕃部苦之，其法寻废。至是，环庆路经略司复言已檄诸蕃部养马，诏阅实及格者一匹支五缣，鄜延、秦凤、泾原路准此。

　　时西方用兵，颇调户马以给战骑，借者给还，死则偿直。七年，遂诏河东、鄜延、环庆路各发户马二千以给正兵，河东就给本路，鄜延益以永兴军等路及京西坊郭马，环庆益以秦凤等路及开封府界马。

　　户马既配兵，后遂不复补。京东、西既更为保马，诸路养马指挥至八年亦罢。其后给地牧马，则亦本于户马之意云。

　　至于收市，则仍嘉祐之制，置买马司于原渭州、德顺军，而增为招市之令。后开熙河，则更于熙河置买马司，而以秦州买马司隶焉。八年，遂置熙河路买马场六，而原、渭、德顺诸场皆废。继又置熙河岷州、通远军、永宁砦等场，而德顺军置马场亦复。先是，麟府路上所市马三百，以其直增于熙河而又多羸惫，乃罢本路博易，令军马司自市。时又以边臣之议，市岢岚、火山军土产马以增战骑。既又以边人盗马越疆以趣利，寻皆罢之。自是，国马专仰市于熙河、秦凤矣。

　　熙宁七年，熙河用兵，马道梗绝。乃诏知成都府蔡延庆兼提举戎、黎州买马，以经度其事。明年，延庆言：「威、雅、嘉、泸、文、龙州，地接乌蛮、西羌，皆产善马。请委知州、砦主，以锦采、茶、绢招市。」未及施行，会威、茂州夷人盗边，及西边马已至，八月，遂诏罢提举戎、黎买马。

　　元丰中，军兴乏马。六年，复命知成都吕大防同成都府、利州路转运司，经制边郡之可市马者，遂制嘉州中镇砦、雅州灵关等买马场，而马皆不至。元祐初，乃罢之。

　　元祐中，尝诏以蜀马给陕西军，以陕西马赴京师。崇宁五年，增黎州市马至四千疋。然凡云蜀马者，惟沈黎所市为多，其他如戎、泸等州，岁与蛮人为市，第存优恤，数马以给其直。大观初，又诏播州夷界巡检杨荣，许岁市马五十疋于南平军，其给赐视戎州之数。

　　熙宁中，罢券马而专于招市，岁省三司钱二十万缗。自马不下槽出牧，三司得复给刍秣之费更相补除，而三司岁偿群牧者，为缗钱十万，以增市马。券马之罢已久，绍圣初，提举买马陆师闵奏复行之，令蕃汉商人愿以马结券进卖者，先从诸场验印，各具其直给券，送太仆寺偿之。其说以为券马既盛行，则纲马可罢。行之三年，枢密院言券马死不及厘，而纲马之死十倍。乃赐师闵金帛，加集贤修撰，以赏其功。时议既不以券马为是，主管买马阎令亦言其枉费。然曾布力行之。崇宁中，乃诏买马一遵元丰法。

　　市马之官，自嘉祐中，始以陕西转运使兼本路监牧买马事，后又以制置陕西解盐官同主之。熙宁中，始置提举熙河路买马，命知熙州王韶为之，而以提点刑狱为同提举。

　　八年，提举茶场李杞言：「卖茶买马，固为一事。乞同提举买马。」诏如其请。十年，又置群牧行司，以往来督市马者。

　　元丰三年，复罢为提举买马监牧司。四年，群牧判官郭茂恂言：「承诏议专以茶市马，以物帛市谷，而并茶马为一司。臣闻顷时以茶易马，兼用金帛，亦听其便。近岁事局既分，专用银绢、钱钞，非蕃部所欲。且茶马二者，事实相须。请如诏便。」奏可。仍诏专以雅州名山茶为易马用。自是蕃马至者稍众。六年，买马司复罢兼茶事。七年，更诏以买马隶经制熙河财用司。经制司罢，乃复故。

　　自李杞建议，始于提举茶事兼买马，其后二职分合不一。崇宁四年，诏曰：「神宗皇帝厉精庶政，经营熙河路茶马司以致国马，法制大备。其后监司欲侵夺其利以助籴买，故茶利不专，而马不敷额。近虽更立条约，令茶马司总运茶博马之职，犹虑有司苟于目前近利，不顾悠久深害。三省其谨守已行，毋辄变乱元丰成法。」自是职任始一。

　　市马之数，以时增损。初，原、渭、德顺凡三岁共市马万七千一百匹，而群牧判官王诲言：「嘉祐六年以前，秦州券马岁至者万五千匹。今券马法坏，请令增市，而优使臣之赏。」熙宁三年，乃诏泾、原、渭、德顺岁买万匹，三年而会之，以十分为率，及六分七厘者进一官，余分又析为三等，每增一等者更减磨勘年。自是，市马之赏始优矣。时诲上《马政条约》，诏颁行之。其后，熙河市马岁增至万五千。绍圣中，又增至二万匹，岁费五十万缗。后遂以为定额，特诏增市者不在此数。

　　崇宁四年，提举程之邵、孙鳌抃以额外市战马及二万匹，各迁一官。鳌抃仍赐三品服。大观元年，庞寅孙等又以买御前良马及三万疋，推恩如之邵例。宣和中，宇文常、何渐等更以遵用元丰成法，省费不赀，各加职迁官。时如此类颇众。赏典优滥，官属利于多市马，取充数而已。

　　支配。旧制，自御马而下，次给赐臣僚，次诸军，而驿马为下。

　　熙宁初，枢密院言：「祖宗时，臣僚任边职者，或赐带甲马，示不忘疆埸之事。承平日久，侥幸滋长。请应使臣閤门祗候以上，充三路路分州军总管、钤辖之类，赐马价如故，余皆罢给。」奏可。十年，群牧司又言：「去岁给安南行营及两省、宗室、诸班直及诸军、诸司马总三千余匹，未支者犹二千。请裁宗室以下所给马，诸司停给。」从之。自罢监至此，始阙马矣。

　　熙宁初，诏河北骑军如陕西、河东社马例立社，更相助钱以市马，而递增官直。寻出奉宸库珠十余万以充其费。其后，陕西马社苦于敛率。元丰中，乃诏本路罢其法，更从买马司给之。时又诸路置将，马不能尽给，则给其直，而委诸将自市。其在熙河兰会路者，即以为买马之数。

　　初，内外诸军给马，例不及其元额，视其阙之多寡，以分数填配。元丰更立为定制，凡诸军阙马应给者，在京、府界、京东西、河东、陕西路无过十之七，河北路十之六。然其后诸军阙马者多，绍圣三年，乃诏提举陆师闵于岁额外市马三万匹，给鄜延、环庆路正兵，余支弓箭手，仍权不限分数。

　　宣和初，真定、中山、高阳等路乏马，复给度僧牒，令帅臣就市，以补诸军之阙。

　　高宗绍兴二年，置马监于饶州，守卒领之，择官田为牧地，复置提举。俄废。四年，置监临安之余杭及南荡。

　　十九年，诏：「马五百匹为一监，牡一而牝四。监为四群。岁产驹三分及毙二分以上，有赏罚。」帝谓辅臣曰：「议者言南地不宜牧马。昨自牧养，今二三年，已得马数百。」先是，川路所置马，岁牧于镇江。是年春，上以未见蕃息，遂分送江上诸军。后又置监郢、鄂间，牝牡千，十余年仅生二十驹，且不可用，乃已。故凡战马，悉仰秦、川、广三边焉。

　　秦马旧二万，乾道间，秦、川买马额岁万一千九百有奇，川司六千，秦司五千九百。益、梓、利三路漕司，岁出易马䌷绢十万四千疋。成都、利州路十一州，产茶二千一百二万斤。茶马司所收，大较若此。庆元初，合川、秦两司为万一千十有六。嘉泰末，合两司为万二千九十四。

　　然累岁市易，多不及额。盖南渡前，市马分而为二：其一曰战马，生于西邮，良健可备行阵，今宕昌、峰贴峡、文州所产是也；其二曰羁縻马，产西南诸蛮，短小不及格，今黎、叙等五州所产是也。羁縻马每纲五十，其间良者不过三五，中等十数，余皆下等，不可服乘。守贰贪赏格，以多为贵。经涉险远，且纲卒盗其刍粟，道毙者相望。

　　成都府马务，岁发江上诸军马凡五十八纲，月券钱米二百缗，岁计万一千六百缗。兴元府马务，岁发三衙马百二十纲，其费称是。率未尝如数，盖茶马司靳钱帛，马至，价不即偿致然也。

　　旧蕃蛮中马，良驽有定价。绍兴中，张松为黎卒，欲马溢额觊赏，乃高直市之。夷人无厌，邀求滋甚。后邛部川蛮恃功。赵彦博始以细茶、锦与之。而夷人每贸马，以茶、锦不堪藉口」

　　庆元中，金人既失冀北地，马至秦司亦罕。旧川、秦市马赴密院，多道毙者。绍兴二十七年，诏川马不赴行在，分隶江上诸军，镇江、建康、荆、鄂军各七百五十，江、池军各五百，殿前司二千五百，马司、步司各千，川马良者二百进御。此十九年所定格也。

　　广马者，建炎末，广西提举峒丁李棫请市马赴行在。绍兴初，隶经略司。三年，即邕州置司提举，市于罗殿、自杞、大理诸蛮。未几，废买马司，帅臣领之。七年，胡舜陟为帅，岁中市马二千四百，诏赏之。其后马益精，岁费黄金五镒，中金二百五十镒，锦四百，絁四千，廉州盐二百万斤，得马千五百。须四尺二寸已上乃市之。其直为银四十两，每高一寸增银十两，有至六七十两者。土人云，尤驵骏者，在其产处，或博黄金二十两，日行四百里，第官价已定，不能致此。

　　自杞诸蕃本自无马，盖转市之南诏。南诏，大理国也。乾道九年，大理人李观音得等二十二人至横山砦求市马，知邕州姚恪盛陈金帛夸示之。其人大喜，出一文书，称「利贞二年十二月」，约来年以马来。所求《文选》、《五经》、《国语》、《三史》、《初学记》及医、释等书，恪厚遗遣之，而不敢上闻也。岭南自产小驷，匹直十余千，与淮、湖所出无异。大理连西戎，故多马，虽互市于广南，其实犹西马也。每择其良赴三衙，余以付江上诸军。

　　宝庆四年，两淮制府贸易北马五千余，而他郡亦往往市马不辍。咸淳末，有纪智立者献谋，以为两淮军将、武官、巨室皆畜马，率三借二，二借一，一全起，团结队伍，借助防江，各令饲马役夫自乘之官，优给月钱一年，以半年为约，江面宁即放归。又云，陈岩守招信，团马至七千，出没张耀，此其验也。臣僚言：宜仿祖宗遗意，亟谋和市马，如出一马，则免其某色力役。惟是川、秦之马，遵陆则崇冈复岭，盘回斗绝；舟行则峡江湍急，滩碛险恶。每纲运，公私经费十倍，而人马俱疲。上则耗国用，下则困州县。纲兵所经，甚于寇贼。虽臣僚条奏更迭，终莫得其要领。岂马政各因风士之宜，而非东南之利欤？ 
　
　



　
                   
志第一百五十二刑法一
　
　　夫天有五气以育万物，木德以生，金德以杀，亦甚盭矣，而始终之序，相成之道也。先王有刑罚以纠其民，则必温慈惠和以行之。盖裁之以义，推之以仁，则震仇杀戮之威，非求民之死，所以求其生也。《书》曰：「士制百姓于刑之中，以教祗德。」言刑以弼教，使之畏威远罪，导以之善尔。唐、虞之治，固不能废刑也。惟礼以防之，有弗及，则刑以辅之而已。王道陵迟，礼制隳废，始专任法以罔其民。于是作为刑书，欲民无犯，而乱狱滋丰，由其本末无序，不足相成故也。

　　宋兴，承五季之乱，太祖、太宗颇用重典，以绳奸慝，岁时躬自折狱虑囚，务底明慎，而以忠厚为本。海同悉平，文教浸盛。士初试官，皆习律令。其君一以宽仁为治，故立法之制严，而用法之情恕。狱有小疑，覆奏辄得减宥。观夫重熙累洽之际，天下之民咸乐其生，重于犯法，而致治之盛于乎三代之懿。元丰以来，刑书益繁，已而憸邪并进，刑政紊矣。国既南迁，威柄下逮，州郡之吏亦颇专行，而刑之宽猛系乎其人。然累世犹知以爱民为心，虽其失慈弱，而祖宗之遗意盖未泯焉。今摭其实，作《刑法志》。

　　宋法制因唐律令、格式，而随时损益，则有《编敕》，一司、一路、一州、一县又别有《敕》。建隆初，诏判大理寺窦仪等上《编敕》四卷，凡一百有六条，诏与新定《刑统》三十卷并颁天下，参酌轻重为详，世称平允。太平兴国中，增《敕》至十五卷，淳化中倍之。咸平中增至万八千五百五十有五条，诏给事中柴成务等芟其繁乱，定可为《敕》者二百八十有六条，准律分十二门，总十一卷。又为《仪制令》一卷。当时便其简易。大中祥符间，又增三十卷，千三百七十四条。又有《农田敕》五卷，与《敕》兼行。

　　仁宗尝问辅臣曰：「或谓先朝诏令不可轻改，信然乎？」王曾曰：「此憸人惑上之言也。咸平之所删，太宗诏令十存一二，去其繁密以便于民，何为不可？」于是诏中外言《敕》得失，命官修定，取《咸平仪制令》及制度约束之在《敕》者五百余条，悉附《令》后，号曰《附令敕》。天圣七年《编敕》成，合《农田敕》为一书，视《祥符敕》损百有余条。其丽于法者，大辟之属十有七，流之属三十有四，徒之属百有六，杖之属二百五十有八，笞之属七十有六。又配隶之属六十有三，大辟而下奏听旨者七十有一。凡此，皆在律令外者也。既颁行，因下诏曰：「敕令者，治世之经，而数动摇则众听滋惑，何以训迪天下哉？自今有司毋得辄请删改。有未便者，中书、枢密院以闻。」然至庆历，又复删定，增五百条，别为《总例》一卷。后又修《一司敕》二千三百十有七条，《一路敕》千八百二十有七条，《一州》、《一县敕》千四百五十有一条。其丽于法者，大辟之属总三十有一，流之属总二十有一，徒之属总百有五，杖之属总百六十有八，笞之属总十有二。又配隶之属总八十有一，大辟而下奏听旨者总六十有四。凡此，又在《编敕》之外者也。

　　嘉祐初，因枢密使韩琦言，内外吏兵奉禄无著令，乃命类次为《禄令》。三司以驿料名数，著为《驿令》。琦又言：「自庆历四年，距嘉祐二年，敕增至四千余条，前后牴牾。请诏中外，使言《敕》得失，如天圣故事。」七年，书成。总千八百三十四条，视《庆历敕》，大辟增六十，流增五十，徒增六十有一，杖增七十有三，笞增三十有八。又配隶增三十，大辟而下奏听旨者增四十有六。又别为《续附令敕》三卷。

　　神宗以律不足以周事情，凡律所不载者一断以敕，乃更其目曰敕、令、格、式，而律恒存乎敕外。熙宁初，置局修敕，诏中外言法不便者集议更定，择其可恒采者赏之。元丰中，始成书二十有六卷，复下二府参订，然后颁行。帝留意法令，每有司进拟，多所是正。尝谓：「法出于道，人能体道，则立法足以尽事。」又曰：「禁于已然之谓敕，禁于未然之谓令，设于此以待彼之谓格，使彼效之之谓式。修书者要当识此。」于是凡入笞、杖、徒、流、死，自名例以下至断狱，十有二门，丽刑名轻重者，皆为敕。自品官以下至断狱三十五门，约束禁止者，皆为令。命官之等十有七，吏、庶人之赏等七十有七，又有倍、全、分、厘之级凡五等，有等级高下者皆为格。表奏、帐籍、关牒、符檄之类凡五卷，有体制模楷者皆为式。

　　元祐初，中丞刘挚言：「元丰编修敕令，旧载敕者多移之令，盖违敕法重，违令罪轻，此足以见神宗仁厚之德。而有司不能推广，增多条目，离析旧制，因一言一事，辄立一法，意苛文晦，不足以该事物之情。行之几时，盖已屡变。宜取庆历、嘉祐以来新旧敕参照，去取删正，以成一代之典。」右谏议孙觉亦言烦细难以检用。乃诏挚等刊定。哲宗亲政，不专用元祐近例，稍复熙宁、元丰之制。自是用法以后冲前，改更纷然，而刑制紊矣。

　　崇宁元年，臣僚言：「有司所守者法，法所不载，然后用例。今引例破法，非理也。」乃令各曹取前后所用例，以类编修，与法妨者去之。寻下诏追复元丰法制，凡元祐条例悉毁之。

　　徽宗每降御笔手诏，变乱旧章。靖康初，群臣言：「祖宗有一定之法，因事改者，则随条贴说，有司易于奉行。蔡京当国，欲快己私，请降御笔，出于法令之外，前后牴牾，宜令具录付编修敕令所，参用国初以来条法，删修成书。」诏从其请，书不果成。

　　高宗播迁，断例散逸，建炎以前，凡所施行，类出人吏省记。三年四月，始命取嘉祐条法与政和敕令对修而用之。嘉祐法与见行不同者，自官制、役法外，赏格从重，条约从轻。绍兴元年，书成，号《绍兴敕令格式》，而吏胥省记者亦复引用。监察御史刘一止言：「法令具在，吏犹得以为奸，今一切用其所省记，欺蔽何所不至？」十一月，乃诏左右司、敕令所刊定省记之文颁之。时在京通用敕内，有已尝冲改不该引用之文，因大理正张柄言，亦诏删削。十年，右仆射秦桧上之。然自桧专政，率用都堂批状、指挥行事，杂入吏部续降条册之中，修书者有所畏忌，不敢删削，至与成法并立。吏部尚书周麟之言：「非天子不议礼，不制度，不考文。」乃诏削去之。

　　至乾道时，臣僚言：「绍兴以来，续降指挥无虑数千，牴牾难以考据。」诏大理寺官详难，定其可否，类申刑部，以所隶事目分送六部长贰参详。六年，刑部侍郎汪大猷等上其书，号《乾道敕令格式》，八年，颁之。当是时，法令虽具，然吏一切以例从事，法当然而无例，则事皆泥而不行，甚至隐例以坏法，贿赂既行，乃为具例。

　　淳熙初，诏除刑部许用乾道刑名断例，司勋许用获盗推赏例，并乾道经置条例事指挥，其余并不得引例。既而臣僚言：「乾道新书，尚多牴牾。」诏户部尚书蔡洸详定之，凡删改九百余条，号《淳熙敕令格式》。帝复以其书散漫，用法之际，官不暇偏阅，吏因得以容奸，令敕令所分门编类为一书，名曰《淳熙条法事类》，前此法令之所未有也。四年七月，颁之。淳熙末，议者犹以新书尚多遗阙，有司引用，间有便于人情者。复令刑部详定，迄光宗之世未成。庆元四年，右丞相京镗始上其书，为百二十卷，号《庆元敕令格式》。

　　理宗宝庆初，敕令所言：「自庆元新书之行，今二十九年，前指挥殆非一事，或旧法该括未尽，文意未明，须用续降参酌者；或旧法元无，而后因事立为成法者；或已有旧法，而续降不必引用者；或一时权宜，而不可为常法者。条目滋繁，无所遵守，乞考定之。」淳祐二年四月，敕令所上其书，名《淳祐敕令格式》。十一年，又取庆元法与淳祐新书删润。其间修改者百四十条，创入者四百条，增入者五十条，删去者十七条，为四百三十卷。度宗以后，遵而行之，无所更定矣。其余一司、一路、一州、一县《敕》，前后时有增损，不可胜纪云。

　　五季衰乱，禁罔烦密。宋兴，削除苛峻，累朝有所更定。法吏浸用儒臣，务存仁恕，凡用法不悖而宜于时者著之。太祖受禅，始定折杖之制。凡流刑四：加役流，脊杖二十，配役三年；流三千里，脊杖二十，二千五百里，脊杖十八，二千里，脊杖十七，并配役一年。凡徒刑五：徒三年，脊杖二十；徒二年半，脊杖十八；二年，脊杖十七；一年半，脊杖十五；一年，脊杖十三。凡杖刑五：杖一百，臀杖二十；九十，臀杖十八；八十，臀杖十七；七十，臀杖十五；六十，臀杖十三。凡笞刑五：笞五十，臀杖十下；四十、三十，臀杖八下；二十、十，臀杖七下。常行官杖如周显德五年制，长三尺五寸，大头阔不过二寸，厚及小头径不得过九分。徒、流、笞通用常行杖，徒罪决而不役。

　　先是，藩镇跋扈，专杀为威，朝廷姑息，率置不问，刑部按覆之职废矣。建隆三年，令诸州奏大辟案，须刑部详覆。寻如旧制：大理寺详断，而后覆于刑部。凡诸州狱，则录事参军与司法掾参断之。自是，内外折狱蔽罪，皆有官以相覆察。又惧刑部、大理寺用法之失，别置审刑院谳之。吏一坐深，或终身不进，由是皆务持平。

　　唐建中令：窃盗赃满三匹者死。武宗时，窃盗赃满千钱者死。宣宗立，乃罢之。汉乾祐以来，用法益峻，民盗一钱抵极法。周初，深惩其失，复遵建中之制。帝犹以其太重，尝增为钱三千，陌以八十为限。既而诏曰：「禁民为非，乃设法令，临下以简，必务哀矜。窃盗之生，本非巨蠹。近朝立制，重于律文，非爱人之旨也。自今窃盗赃满五贯足陌者死。」旧法，强盗持杖，虽不伤人，皆弃市。又诏但不伤人者，止计赃论。令诸州获盗，非状验明白，未得掠治。其当讯者，先具白长吏，得判，乃讯之。凡有司擅掠囚者，论为私罪。时天下甫定，刑典弛废，吏不明习律令，牧守又多武人，率意用法。金州防御使仇超等坐故入死罪，除名流海岛，自是人知奉法矣。

　　开宝二年五月，帝以暑气方盛，深念缧系之苦，乃下手诏：「两京诸州，令长吏督狱掾，五日一检视，洒扫狱户，洗涤杻械。贫不能自存者给饮食，病者给医药，轻系即时决遣，毋淹滞。」自是，每仲夏申敕官吏，岁以为常。帝每亲录囚徒，专事钦恤。凡御史、大理官属，尤严选择。尝谓侍御史知杂冯炳曰：「朕每读《汉书》，见张释之、于定国治狱，天下无冤民，此所望于卿也。」赐金紫以勉之。八年，广州言：「前诏窃盗赃至死者奏裁，岭南遐远，覆奏稽滞，请不俟报。」帝览奏，恻然曰：「海隅习俗，贪犷穿窬，固其常也。」因诏：「岭南民犯窃盗，赃满五贯至十贯者，决杖、黥面、配役，十贯以上乃死。」

　　太宗在御，常躬听断，在京狱有疑者，多临决之，每能烛见隐微。太平兴国六年，下诏曰：「诸州大狱，长吏不亲决，胥吏旁缘为奸，逮捕证佐，滋蔓逾年而狱未具。自今长吏每五日一虑囚，情得者即决之。」复制听狱之限：大事四十日，中事二十日，小事十日，不他逮捕而易决者，毋过三日。后又定令：「决狱违限，准官书稽程律论，逾四十日则奏裁。事须证逮致稽缓者，所在以其事闻。」然州县禁系，往往犹以根穷为名，追扰辄至破家。因江西转运副使张齐贤言，令外县罪人五日一具禁放数白州。州狱别置历，长吏检察，三五日一引问疏理，月具奏上。刑部阅其禁多者，命官即往决遣，冤滞则降黜州之官吏。会两浙运司亦言：「部内州系囚满狱，长吏辄隐落，妄言狱空，盖惧朝廷诘其淹滞。」乃诏：「妄奏狱空及隐落囚数，必加深谴，募告者赏之。」

　　先是，诸州流罪人皆锢送阙下，所在或寅缘细微，道路非理死者十恒六七。张齐贤又请：「凡罪人至京，择清强官虑问。若显负沈屈，致罢官吏。且令只遣正身、家属俟旨，其干系者免锢送。」乃诏：「诸犯徒、流罪，并配所在牢城，勿复转送阙下。」

　　雍熙元年，令诸州十日一具囚帐及所犯罪名、系禁日数以闻，俾刑部专意纠举。帝阅诸州所奏狱状，有系三百人者。乃令门留、寄禁、取保在外并邸店养疾者，咸准禁数，件析以闻。其鞫狱违限及可断不断、事小而禁系者，有司驳奏之。开封女子李尝击登闻鼓，自言无儿息，身且病，一旦死，家业无所付。诏本府随所欲裁置之。李无它亲，独有父，有司因系之。李又诣登闻，诉父被絷。帝骇曰：「此事岂当禁系，辇毂之下，尚或如此。天下至广，安得无枉滥乎？朕恨不能亲决四方之狱，固不辞劳尔！」即日遣殿中侍御史李范等十四人，分往江南、两浙、四川、荆湖、岭南审决刑狱。吏之弛怠者，劾其罪以闻；其临事明敏、刑狱无滞者，亦以名上。始令诸州十日一虑囚。帝尝谓宰相曰：「御史台，阁门之前，四方纲准之地。颇闻台中鞫狱，御史多不躬亲，垂帘雍容，以自尊大。鞫按之任，委在胥吏，求无冤滥，岂可得也？」乃诏御史决狱必躬亲，毋得专任胥吏。又尝谕宰臣曰：「每阅大理奏案，节目小未备，移文按覆，动涉数千里外，禁系淹久，甚可怜也。卿等详酌，非人命所系，即量罪区分，勿须再鞫。」始令诸州笞、杖罪不须证逮者，长吏即决之，勿复付所司。群臣受诏鞫狱，狱既具，骑置来上，有司断已，复骑置下之州。凡上疑狱，详覆之而无疑状，官吏并同违制之坐。其应奏疑案，亦骑置以闻。

　　二年，令窃盗满十贯者，奏裁；七贯，决杖、黥面、隶牢城；五贯，配役三年，三贯，二年，一贯，一年。它如旧制。八月，复分遣使臣按巡诸道。帝曰：「朕于狱犴之寄，夙夜焦劳，虑有冤滞耳。」十月，亲录京城系囚，遂至日旰。近臣或谏劳苦过甚，帝曰：「傥惠及无告，使狱讼平允，不致枉桡，朕意深以为适，何劳之有？」因谓宰相曰：「中外臣僚，若皆留心政务，天下安有不治者。古人宰一邑，守一郡，使飞蝗避境，猛虎渡河。况能惠养黎庶，申理冤滞，岂不感召和气乎？朕每自勤不怠，此志必无改易。或云有司细故，帝王不当亲决，朕意则异乎是。若以尊极自居，则下情不能上达矣。」自是祁寒盛暑或雨雪稍愆，辄亲录系囚，多所原减。诸道则遣官按决，率以为常，后世遵行不废，见各帝纪。

　　先是，太祝刁衎上疏言「「古者投奸人于四裔，今乃远方囚人，尽归象阙，配务役？神京天子所居，岂可使流囚于此聚役。《礼》曰：'刑人于市，与众弃之。'则知黄屋紫宸之中，非行法用刑之所。望自今外处罪人，勿许解送上京，亦不留于诸务充役。御前不行决罚之刑，殿前引见司钳黥法具、敕杖，皆以付御史、廷尉、京府。或出中使，或命法官，具礼监科，以重明刑谨法之意。」帝览疏甚悦，降诏褒答，然不能从也。

　　三年，始用儒士为司理判官，令诸州讯囚，不须众官共视，申长吏得判乃讯囚。刑部张佖言：「官吏枉断死罪者，请稍峻条章，以责其明慎。」始定制：应断狱失入死刑者，不得以官减赎，检法官、判官皆削一任，而检法仍赎铜十斤，长吏则停任。寻置刑部详覆官六员，专阅天下所上案牍，勿复遣鞫狱吏。置御史台推勘官二十人，皆以京朝官为之。凡诸州有大狱，则乘传就鞫。陛辞日，帝必临遣谕之曰：「无滋蔓，无留滞。」咸赐以装钱。还，必召问所推事状，著为定令。自是，大理寺杖罪以下须刑部详覆。又所驳天下案牍未具者，亦令详覆乃奏。判刑部李昌龄言：「旧制，大理定刑送部，详覆官入法状，主判官下断语，乃具奏。至开宝六年，阙法直官，致两司共断定覆词。今宜令大理所断案牍，寺官印署送详覆。得当，则送寺共奏，否即疏驳以闻。」

　　淳化初，始置诸路提点刑狱司，凡管内州府，十日一报囚帐。有疑狱未决，即驰传往视之。州县稽留不决、按谳不实，长吏则劾奏，佐史、小吏许便宜按劾从事。帝又虑大理、刑部吏舞文巧诋，置审刑院于禁中，以枢密直学士李昌龄知院事，兼置详议官六员。凡狱上奏，先达审刑院，印讫，付大理寺、刑部断覆以闻。乃下审刑院详议申覆，裁决讫，以付中书省。当，即下之；其未允者，宰相覆以闻，始命论决。盖重慎之至也。凡大理寺决天下案牍，大事限二十五日，中事二十日，小事十日。审刑院详覆，大事十五日，中事十日，小事五日。三年，诏御史台鞫徒以上罪，狱具，令尚书丞郎、两省给舍以上一人亲往虑问。寻又诏：「狱无大小，自中丞以下，皆临鞫问，不得专责所司。」自端拱以来，诸州司理参军，皆帝自选择，民有诣阙称冤者，亦遣台使乘传按鞫，数年之间，刑罚清省矣。既而诸路提点刑狱司未尝有所平反，诏悉罢之，归其事转运司。

　　至道二年，帝闻诸州所断大辟，情可疑者，惧为有司所驳，不敢上其狱。乃诏死事有可疑者，具狱申转运司，择部内详练格律者令决之，须奏者乃奏。

　　真宗性宽慈，尤慎刑辟。尝谓宰相曰：「执法之吏，不可轻授。有不称职者，当责举主，以惩其滥。」审刑院举详议官，就刑部试断案三十二道，取引用详明者。审刑院每奏案，令先具事状，亲览之，翌日，乃候进止，裁处轻重，必当其罪。咸平四年，从黄州守王禹偁之请，诸路置病囚院，徒、流以上有疾者处之，余责保于外。

　　景德元年，诏：「诸道州军断狱，内有宣敕不定刑名，止言当行极断者，所在即寘大辟，颇乖平允。自今凡言处断、重断、极断、决配、朝典之类，未得论决，具狱以闻。」

　　四年，复置诸路提点刑狱官。先是，帝出笔记六事，其一曰：「勤恤民隐，遴柬庶官，朕无日不念也。所虑四方刑狱官吏，未尽得人，一夫受冤，即召灾沴。今军民事务，虽有转运使，且地远无由周知。先帝尝选朝臣为诸路提点刑狱，今可复置，仍以使臣副之，命中书、枢密院择官。」又曰：「河北、陕西，地控边要，尤必得人，须性度平和有执守者。」亲选太常博士陈纲、李及，自余拟名以闻，咸引对于长春殿遣之。内出御前印纸为历，书其绩效，代还，议功行赏。如刑狱枉滥不能擿举，官吏旷弛不能弹奏，务从畏避者，寘以深罪。知审刑院朱巽上言：「官吏因公事受财，证左明白，望论以枉法，其罪至死者，加役流。」从之。御史台尝鞫杀人贼，狱具，知杂王随请脔ＲＯ之，帝曰：「五刑自有常制，何为惨毒也。」入内供奉官杨守珍使陕西，督捕盗贼，因请「擒获强盗至死者，望以付臣凌迟，用戒凶恶」。诏：「捕贼送所属，依法论决，毋用凌迟。」凌迟者，先断其支体，乃抉其吭，当时之极法也。盖真宗仁恕，而惨酷之刑，祖宗亦未尝用。

　　初，殿中侍御史赵湘尝建言：「圣王行法，必顺天道。汉制大辟之科，尽冬月乃断。此古之善政，当举行之。且十二月为承天节，万方祝颂之时，而大辟决断如故。况十一月一阳始出，其气尚微，议狱缓刑，所以助阳抑阴也。望以十一月、十二月内，天下大辟未结正者，更令详覆；已结正者，未令决断。所在厚加矜恤，扫除狱房，供给饮食、薪炭之属，防护无致他故。情可悯者，奏听敕裁。合依法者，尽冬月乃断。在京大辟人，既当春孟之月，亦行庆施惠之时。伏望万几之暇，临轩躬览，情可悯者，特从末减，亦所以布圣泽于无穷。况愚民之抵罪未断，两月亦非淹延。若用刑顺于阴阳，则四时之气和，气和则百谷丰实，水旱不作矣。」帝览奏，曰：「此诚嘉事。然古今异制，沿革不同，行之虑有淹滞，或因缘为奸矣。」

　　天禧四年，乃诏：「天下犯十恶、劫杀、谋杀、故杀、斗杀、放火、强劫、正枉法赃、伪造符印、厌魅咒诅、造妖书妖言、传授妖术、合造毒药、禁军诸军逃亡为盗罪至死者，每遇十二月，权住区断，过天庆节即决之。余犯至死者，十二月及春夏未得区遣，禁锢奏裁。」

　　在仁宗时，四方无事，户口蕃息，而克自抑畏，其于用刑尤慎。即位之初，诏内外官司，听狱决罪，须躬自阅实，毋枉滥淹滞。刑部尝荐详覆官，帝记其姓名，曰：「是尝失入人罪不得迁官者，乌可任法吏？」举者皆罚金。

　　狱疑者谳，所从来久矣。汉尝诏「谳而后不当谳者不为失」，所以广听察、防缪滥也。时奏谳之法废。初，真宗尝览囚簿，见天下断死罪八百人，怃然动容，语宰执曰：「杂犯死罪条目至多，官吏傥不尽心，岂无枉滥？故事，死罪狱具，三覆奏，盖甚重慎，何代罢之？」遂命检讨沿革，而有司终虑淹系，不果行。至是，刑部侍郎燕肃奏曰：「唐大辟罪，令尚书、九卿谳之。凡决死刑，京师五覆奏，诸州三覆奏。贞观四年，断死罪三十九，开元二十五年，财五十八。今天下生齿未加于唐，而天圣三年，断大辟二千四百三十六，视唐几至百倍。京师大辟虽一覆奏，而州郡狱疑上请，法寺多所举驳，率得不应奏之罪，往往增饰事状，移情就法，失朝廷钦恤之意。望准唐故事，天下死罪皆得覆奏。议者必曰待报淹延。汉律皆以季秋论囚，唐自立春至秋分不决死刑，未闻淹留以害汉、唐之治也。」下其章中书，王曾谓：「天下皆一覆奏，则必死之人，徒充满狴犴而久不得决。诸狱疑若情可矜者，听上请。」

　　天圣四年，遂下诏曰：「朕念生齿之蕃，抵冒者众。法有高下，情有轻重，而有司巧避微文，一切致之重辟，岂称朕好生之志哉？其令天下死罪情理可矜及刑名疑虑者，具案以闻。有司毋得举驳。」其后，虽法不应奏、吏当坐罪者，审刑院贴奏，率以恩释为例，名曰「贴放」。吏始无所牵制，请谳者多得减死矣。

　　先是，天下旬奏狱状，虽杖、笞皆申覆，而徒、流罪非系狱，乃不以闻。六年，集贤校理聂冠卿请罢覆杖、笞，而徒以上虽不系狱，皆附奏。诏从其说。自定折杖之制，杖之长短广狭，皆有尺度，而轻重无准，官吏得以任情。至是，有司以为言，诏毋过十五两。

　　初，真宗时，以京师刑狱多滞冤，置纠察司，而御史台狱亦移报之。八年，御史论以为非体，遂诏勿报。祖宗时，重盗剥桑柘之禁，枯者以尺计，积四十二尺为一功，三功以上抵死。殿中丞于大成请得以减死论，下法官议，谓当如旧。帝意欲宽之，诏死者上请。

　　刑部分四按，大辟居其一，月覆大辟不下二百数，而详覆官才一人。明道二年，令四按分覆大辟，有能驳正死罪五人以上，岁满改官。法直官与详覆官分详天下旬奏，狱有重辟，狱官毋预燕游迎送。凡上具狱，大理寺详断，大事期三十日，小事第减十日。审刑院详议又各减半。其不待期满而断者，谓之「急按」。凡集断急按，法官与议者并书姓名，议刑有失，则皆坐之。至景祐二年，判大理寺司徒昌运言：「断狱有期日，而炎曷之时，系囚淹久，请自四月至六月减期日之半，两川、广南、福建、湖南如急按奏。」其后犹以断狱淹滞，又诏月上断狱数，列大、中、小事期日，以相参考。

　　是岁，改强盗法：不持杖，不得财，徒二年；得财为钱万及伤人者，死。持杖而不得财，流三千里；得财为钱五千者，死；伤人者，殊死。不持杖得财为钱六千，若持杖罪不至死者，仍刺隶二千里外牢城。能告群盗劫杀人者第赏之，及十人者予钱十万。既而有司言：「窃盗不用威力，得财为钱五千，即刺为兵，反重于强盗，请减之。」遂诏至十千始刺为兵，而京城持杖窃盗，得财为钱四千，亦刺为兵。自是盗法惟京城加重，余视旧益宽矣。

　　庆历五年，诏罪殊死者，若祖父母、父母年八十及笃疾无期亲者，列所犯以闻。

　　承平日久，天下生齿益蕃，犯法者多，岁断大辟甚众，而有司未尝上其数。嘉祐五年，判刑部李綖言：「一岁之中，死刑无虑二千余。夫风俗之薄，无甚于骨肉相残；衣食之穷，莫急于盗贼。今犯法者众，岂刑罚不足以止奸，而教化未能导其为善欤？愿诏刑部类天下所断大辟，岁上朝廷，以助观省。」从之。

　　凡在京班直诸军请粮，斗斛不足，出戍之家尤甚。仓吏自以在官无禄，恣为侵渔。神宗谓非所以爱养将士之意，于是诏三司始立《诸仓丐取法》。而中书请主典役人，岁增禄至一万八千九百余缗。凡丐取不满百钱，徒一年，每百钱则加一等；千钱流二千里，每千钱则加一等，罪止流三千里。其行货及过致者，减首罪二等。徒者皆配五百里，其赏百千；流者皆配千里，赏二百千；满十千，为首者配沙门岛，赏三百千，自首则除其罪。凡更定约束十条行之。其后内则政府，外则监司，多仿此法。内外岁增吏禄至百余万缗，皆取诸坊场，河渡，市利，免行、役剩息钱。久之，议臣欲稍缓仓法，编敕所修立《告捕获仓法给赏条》，自一百千分等至三百千，而按问者减半给之，中书请依所定，诏仍旧给全赏，虽按问，亦全给。吕嘉问尝请行货者宜止以不应为坐之，刑部始减其罪。及哲宗初，尝罢重禄法，而绍圣复仍旧。

　　熙宁四年，立《盗贼重法》。凡劫盗罪当死者，籍其家赀以赏告人，妻子编置千里；遇赦若灾伤减等者，配远恶地。罪当徒、流者，配岭表；流罪会降者，配三千里，籍其家赀之半为赏，妻子递降等有差。应编配者，虽会赦，不移不释。凡囊橐之家，劫盗死罪，情重者斩，余皆配远恶地，籍其家赀之半为赏。盗罪当徒、流者，配五百里，籍其家赀三之一为赏。窃盗三犯，杖配五百里或邻州。虽非重法之地，而囊橐重法之人，以重法论。其知县、捕盗官皆用举者，或武臣为尉。盗发十人以上，限内捕半不获，劾罪取旨。若复杀官吏，及累杀三人，焚舍屋百间，或群行州县之内，劫掠江海船伐之中，非重地，亦以重论。

　　凡重法地，嘉祐中始于开封府诸县，后稍及诸州。以开封府东明、考城、长垣县，京西滑州，淮南宿州，河北澶州，京东应天府、濮、齐、徐、济、单、兖、郓、沂州、淮阳军，亦立重法，著为令。至元丰时，河北、京东、淮南、福建等路皆用重法，郡县浸益广矣。元丰敕，重法地分，劫盗五人以上，凶恶者，方论以重法。绍圣后，有犯即坐，不计人数。复立《妻孥编管法》。至元符三年，因刑部有请，诏改依旧敕。

　　先是，曾布建言：「盗情有重轻，赃有多少。今以赃论罪，则劫贫家情虽重，而以赃少减免，劫富室情虽轻，而以赃重论死。是盗之生死，系于主之贫富也。至于伤人，情状亦殊。以手足殴人，偶伤肌体，与夫兵刃汤火，固有间矣，而均谓之伤。朝廷虽许奏裁，而州郡或奏或否，死生之分，特幸与不幸尔。不若一变旧法，凡以赃定罪及伤人情状不至切害者，皆从罪止之法。其用兵刃汤火，情状酷毒，及污辱良家，或入州县镇砦行劫，若驱虏官吏巡防人等，不以伤与不伤。凡情不可贷者，皆处以死刑，则轻重不失其当矣。」及布为相，始从其议，诏有司改法。未几，侍御史陈次升言：「祖宗仁政，加于天下者甚广。刑法之重，改而从轻者至多。惟是强盗之法，特加重者，盖以禁奸宄而惠良民也。近朝廷改法，诏以强盗计赃应绞者，并增一倍；赃满不伤人，及虽伤人而情轻者奏裁。法行之后，民受其弊，被害之家，以盗无必死之理，不敢告官，而邻里亦不为之擒捕，恐怨仇报复。故贼益逞，重法地分尤甚。恐养成大寇，以贻国家之患，请复行旧法。」布罢相，翰林学士徐勣复言其不便，乃诏如旧法，前诏勿行。

　　先是，诸路经略、钤辖，不得便宜斩配百姓。赵抃尝知成都，乃言当独许成都四路。王安石执不可，而中书、枢密院同立法许之。其后，谢景初奏：「成都妄以便宜诛释，多不当。」于是中书复删定敕文，惟军士犯罪及边防机速，许特断。及抃移成都，又请立法，御史刘孝孙亦为之请依旧便宜从事，安石寝其奏。

　　武臣犯赃，经赦叙复后，更立年考升迁。帝曰：「若此，何以戒贪吏？」故命改法。熙宁六年，枢密都承旨曾孝宽等定议上之，大概仿文臣叙法而少增损尔。七年，诏：「品官犯罪，按察之官并奏劾听旨。毋得擅捕系、罢其职奉。」

　　元丰二年，成都府、利路钤辖言：「往时川峡绢匹为钱二千六百，以此估赃，两铁钱得比铜钱之一。近绢匹不过千三百，估赃二匹乃得一匹之罪，多不至重法。」令法寺定以一钱半当铜钱之一。

　　元祐二年，刑部、大理寺定制：「凡断谳奏狱，每二十缗以上为大事，十缗以上为中事，不满十缗为小事。大事以十二日，中事九日，小事四日为限。若在京、八路，大事十日，中事五日，小事三日。台察及刑部举劾约法状并十日，三省、枢密院再送各减半。有故量展，不得过五日。凡公案日限，大事以三十五日，中事二十五日，小事十日为限。在京、八路，大事以三十日，中事半之，小事参之一。台察及刑部并三十日。每十日，断用七日，议用三日。」

　　五年，诏命官犯罪，事干边防军政，文臣申尚书省，武臣申枢密院。中丞苏辙言：「旧制，文臣、吏民断罪公案归中书，武臣、军士归枢密，而断例轻重，悉不相知。元丰更定官制，断狱公案并由大理、刑部申尚书省，然后上中书省取旨。自是断狱轻重比例，始得归一，天下称明焉。今复分隶枢密，必有罪同断异，失元丰本意，请并归三省。其事干边防军政者，令枢密院同进取旨，则事体归一，而兵政大臣各得其职。」六年，乃诏：「文武官有犯同按干边防军政者，刑部定断，仍三省、枢密院同取旨。」

　　刑部论：「佃客犯主，加凡人一等。主犯之，杖以下勿论，徒以上减凡人一等。谋杀盗诈、有所规求避免而犯者不减。因殴致死者不刺面，配邻州，情重者奏裁。凡命士死于官或去位，其送徒道亡，则部辖将校、节级与首率众者徒一年，情轻则杖百，虽自首不免。」

　　政和间，诏：「品官犯罪，三问不承，即奏请追摄；若情理重害而拒隐，方许枷讯。迩来有司废法，不原轻重，枷讯与常人无异，将使人有轻吾爵禄之心。可申明条令，以称钦恤之意。」又诏：「宗子犯罪，庭训示辱。比有去衣受杖，伤肤败体，有恻朕怀。其令大宗正司恪守条制，违者以违御笔论。」又曰：「其情理重害，别被处分。若罪至徒、流，方许制勘，余止以众证为定，仍取伏辨，无得辄加捶考。其合庭训者，并送大宗正司，以副朕敦睦九族之意。」中书省言：「《律》，'在官犯罪，去官勿论'。盖为命官立文。其后相因，掌典去官，亦用去官免罪，有犯则解役归农，幸免重罪。」诏改《政和敕》掌典解役从去官法。

　　左道乱法，妖言惑众，先王之所不赦，至宋尤重其禁。凡传习妖教，夜聚晓散，与夫杀人祭祀之类，皆著于法，诃察甚严。故奸轨不逞之民，无以动摇愚俗。间有为之，随辄报败，其事不足纪也。 
　
　



　
                   
志第一百五十三刑法二
　
　　律令者，有司之所守也。太祖以来，其所自断，则轻重取舍，有法外之意焉。然其末流之弊，专用己私以乱祖宗之成宪者多矣。

　　乾德伐蜀之役，有军大校割民妻乳而杀之，太祖召至阙，数其罪。近臣营救颇切，帝曰：「朕兴师伐罪，妇人何辜，而残忍至此！」遂斩之。

　　时郡县吏承五季之习，黩货厉民，故尤严贪墨之罪。开宝四年，王元吉守英州，月余，受赃七十余万，帝以岭表初平，欲惩掊克之吏，特诏弃市。陕州民范义超，周显德中，以私怨杀同里常古真家十二口，古真小子留留幸脱走，至是，擒义超诉有司。陕州奏引赦当原，帝曰：「岂有杀一家十二人可以赦论邪？」命正其罪。八年，有司言：「自三年至今，诏所贷死罪凡四千一百八人。」帝注意刑辟，哀矜无辜，尝叹曰：「尧、舜之时，四凶之罪止于投窜。先王用刑，盖不获已，何近代宪纲之密耶！」故自开宝以来，犯大辟，非情理深害者，多得贷死。

　　太平兴国六年，自春涉夏不雨，太宗意狱讼冤滥。会归德节度推官李承信因市葱笞园户，病创死。帝闻之，坐承信弃市。

　　初，太祖尝决系囚，多得宽贷。而开封妇人杀其夫前室子，当徒二年，帝以其凶虐残忍，特处死。至是，有泾州安定妇人，怒夫前妻之子妇，绝其吭而杀之。乃下诏曰：「自今继母杀伤夫前妻子，及姑杀妇者，同凡人论。」雍熙元年，开封寡妇刘使婢诣府，诉其夫前室子王元吉毒己将死。右军巡推不得实，移左军巡掠治，元吉自诬伏。俄刘死。及府中虑囚，移司录司案问，颇得其侵诬之状，累月未决。府白于上，以其毒无显状，令免死，决徒。元吉妻张击登闻鼓称冤，帝召问张，尽得其状。立遣中使捕元推官吏，御史鞫问，乃刘有奸状，惭悸成疾，惧其子发觉而诬之。推官及左、右军巡使等削任降秩；医工诈称被毒，刘母弟欺隐王氏财物及推吏受赃者，并流海岛；余决罚有差。司录主吏赏缗钱，赐束帛。初，元吉之系，左军巡卒系缚搒治，谓之「鼠弹筝」，极其惨毒。帝令以其法缚狱卒，宛转号叫求速死。及解缚，两手良久不能动。帝谓宰相曰：「京邑之内，乃复冤酷如此，况四方乎？」

　　端拱间，虏犯边郡，北面部署言：「文安、大城二县监军段重诲等弃城遁，请论以军法。」帝遣中使就斩之。既行，谓曰：「此得非所管州军召之邪？往讯之乃决。」使至，果讯得乾宁牒令部送民入居城，非擅离所部，遽释之。

　　咸平间，有三司军将赵永昌者，素凶暴，督运江南，多为奸赃。知饶州韩昌龄廉得其状，乃移转运使冯亮，坐决杖停职。遂挝登闻鼓，讼昌龄与亮讪谤朝政，仍伪刻印，作亮等求解之状。真宗察其诈，于便殿自临讯，永昌屈伏，遂斩之，释亮不问，而昌龄以他事贬郢州团练副使。曹州民苏庄蓄兵器，匿亡命，豪夺民产，积赃计四十万。御史台请籍其家，帝曰：「暴横之民，国有常法，籍之，斯过也。」论如律。其纵舍轻重，必当于义，多类此。

　　凡岁饥，强民相率持杖劫人仓廪，法应弃市，每具狱上闻，辄贷其死。真宗时，蔡州民三百一十八人有罪，皆当死。知州张荣、推官江嗣宗议取为首者杖脊，余悉论杖罪。帝下诏褒之。遣使巡抚诸道，因谕之曰：「平民艰食，强取餱粮以图活命尔，不可从盗法科之。」天圣初，有司尝奏盗劫米伤主，仁宗曰：「饥劫米可哀，盗伤主可疾。虽然，无知迫于食不足耳。」命贷之。五年，陕西旱，因诏：「民劫仓廪，非伤主者减死，刺隶他州，非首谋又减一等。」自是，诸路灾伤即降敕，饥民为盗，多蒙矜减，赖以全活者甚众。司马光时知谏院，言曰：「臣闻敕下京东、西灾伤州军，如贫户以饥偷盗斛斗因而盗财者，与减等断放，臣窃以为非便。《周礼》荒政十有二，散利、薄征、缓刑、弛力、舍禁、去几，率皆推宽大之恩以利于民，独于盗贼，愈更严急。盖以饥馑之岁，盗贼必多，残害良民，不可不除。顷年尝见州县官吏，有不知治体，务为小仁。遇凶年，劫盗斛斗，辄宽纵之，则盗贼公行，更相劫夺，乡村大扰，不免广有收捕，重加刑辟，或死或流，然后稍定。今若朝廷明降敕文，豫言与减等断放，是劝民为盗也。百姓乏食，当轻徭薄赋、开仓振贷以救其死，不当使之自相劫夺。今岁府界、京东、京西水灾极多，严刑峻法以除盗贼，犹恐春冬之交饥民啸聚，不可禁御，又况降敕以劝之。臣恐国家始于宽仁，而终于酷暴，意在活人而杀人更多也。」事报闻。

　　帝尝御迩英阁经筵，讲《周礼》「大荒大札，薄征缓刑」。杨安国曰：「缓刑者，乃过误之民耳，当岁歉则赦之，悯其穷也。今众持兵杖劫粮廪，一切宽之，恐不足以禁奸。」帝曰：「不然，天下皆吾赤子也。一遇饥馑，州县不能振恤，饥莩所迫，遂至为盗，又捕而杀之，不亦甚乎？」

　　仁宗听断，尤以忠厚为主。陇安县民诬平民五人为劫盗，尉悉执之，一人掠死，四人遂引服。其家辨于州，州不为理，悉论死。未几，秦州捕得真盗，陇州吏当坐法而会赦，帝怒，特贬知州孙济为雷州参军，余皆除名流岭南。赐钱粟五家，复其役三年。因下诏戒敕州县。广州司理参军陈仲约误入人死，有司当仲约公罪应赎。帝谓审刑院张揆曰：「死者不可复生，而狱吏虽废，复得叙官。」命特治之，会赦勿叙用。尚书比部员外郎师仲说请老，自言恩得任子，帝以仲说尝失入人死罪，不与。其重人命如此。

　　时近臣有罪，多不下吏劾实，不付有司议法。谏官王贽言：「情有轻重，理分故失，而一切出于圣断，前后差异，有伤政体，刑法之官安所用哉？请自今悉付有司正以法。」诏可。近臣间有干请，辄为言官所斥。谏官陈升之尝言：「有司断狱，或事连权幸，多以中旨释之。请有缘中旨得释者，劾其干请之罪，以违制论。」许之。仁宗于赏罚无所私，尤不以贵近废法。屡戒有司：「被内降者，执奏，毋辄行。」未尝屈法以自徇也。知虢州周日宣诡奏水灾，有司论请如上书不实法。帝曰：「州郡多言符瑞，至水旱之灾，或抑而不闻。今守臣自陈垫溺官私庐舍，意实在民，何可加罪？」

　　英宗在位日浅，于政令未及有所更制。然以吏习平安，慢于奉法，稍欲振起其怠惰。三班奉职和钦贷所部纲钱，至绞，帝命贷死免杖，刺隶福建路牢城。知审刑院卢士宗请稍宽其罪，帝曰：「刑故而得宽，则死者滋众，非'刑期无刑'之道。俟有过误，贷无伤也。」富国仓监官受米湿恶，坏十八万石，会恩当减，帝特命夺官停之。

　　熙宁二年，内殿崇班郑从易母、兄俱亡于岭外，岁余方知，请行服。神宗曰：「父母在远，当朝夕为念。经时无安否之问，以至逾年不知存亡邪？」特除名勒停。四年，王存立言：「嘉祐中，同学究出身，为砀山县尉，尝纳官赎父配隶罪，请同举人法，得免丁徭。」帝悯之，复赐出身，仍与注官。九年，知桂州沈起欲经略交阯，取其慈恩州，交人遂破钦，犯邕管。诏边人横遭屠戮，职其致寇，罪悉在起，特削官爵，编置远恶州。

　　复仇，后世无法。仁宗时，单州民刘玉父为王德殴死，德更赦，玉私杀德以复父仇。帝义之，决杖、编管。元丰元年，青州民王赟父为人殴死，赟幼，未能复仇。几冠，刺仇，断支首祭父墓，自首。论当斩。帝以杀仇祭父，又自归罪，其情可矜，诏贷死，刺配邻州。宣州民叶元有同居兄乱其妻，缢杀之，又杀兄子，强其父与嫂为约契不讼。邻里发其事，州为上请，帝曰：「罪人以死，奸乱之事特出叶元之口，不足以定罪。且下民虽无知，固宜哀矜，然以妻子之爱，既罔其父，又杀其兄，戕其侄，逆理败伦，宜以殴兄至死律论。」

　　绍圣以来，连起党狱，忠良屏斥，国以空虚。徽宗嗣位，外事耳目之玩，内穷声色之欲，征发亡度，号令靡常。于是蔡京、王黼之属，得以诬上行私，变乱法制。崇宁五年，诏曰：「出令制法，重轻予夺在上。比降特旨处分，而三省引用敕令，以为妨碍，沮抑不行，是以有司之常守，格人主之威福。夫擅杀生之谓王，能利害之谓王，何格令之有？臣强之渐，不可不戒。自今应有特旨处分，间有利害，明具论奏，虚心以听。如或以常法沮格不行，以大不恭论。」明年，诏：「凡御笔断罪，不许诣尚书省陈诉。如违，并以违御笔论。」又定令：「凡应承受御笔官府，稽滞一时杖一百，一日徒二年，二日加一等，罪止流三千里，三日以大不恭论。」由是吏因缘为奸，用法巧文浸深，无复祖宗忠厚之志。穷极奢侈，以竭民力，自速祸机。靖康虽知悔悟，稍诛奸恶，而谋国匪人，终亦末如之何矣。

　　高宗性仁柔，其于用法，每从宽厚，罪有过贷，而未尝过杀。知常州周巳擅杀人，帝曰：「朕日亲听断，岂不能任情诛僇，顾非理耳。」即命削杞籍。大理率以儒臣用法平允者为之。狱官入对，即以惨酷为戒。台臣、士曹有所平反，辄与之转官。每临轩虑囚，未尝有送下者，曰：「吾恐有司观望，锻炼以为重轻也。」吏部员外郎刘大中奉使江南回，迁左司谏，帝寻以为秘书少监。谓宰臣朱胜非曰：「大中奉使，颇多兴狱，今使为谏官，恐四方观望耳。」其用心忠厚如此。后诏用刑惨酷责降之人，勿堂除及亲民，止与远小监当差遣。

　　当建、绍间，天下盗起，往往攻城屠邑，至兴师以讨之，然得贷亦众。同知枢密院事李回尝奏强盗之数，帝曰：「皆吾赤子也，岂可一一诛之？诛其渠魁三两人足矣。」至待贪吏则极严：应受赃者，不许堂除及亲民；犯枉法自盗者，籍其名中书，罪至徒即不叙，至死者，籍其赀。诸文臣寄禄官并带「左」、「右」字，赃罪人则去之。是年，申严真决赃吏法。令三省取具祖宗故事，有以旧法弃市事上者，帝曰：「何至尔耶？但断遣之足矣。贪吏害民，杂用刑威，有不得已，然岂忍寘缙绅于死地邪？」

　　在徽宗时，刑法已峻。虽尝裁定笞、杖之制，而有司犹从重。比中兴之初，诏用政和递减法，自是迄嘉定不易。自蔡京当国，凡所请御笔以坏正法者，悉厘正之。诸狱具，令当职官依式检校。枷以干木为之，轻重长短刻识其上，笞、杖不得留节目，亦不得钉饰及加筋胶之类，仍用官给火印。暑月，每五日一洗濯枷杻，刑、寺轮官一员，躬亲监视。诸狱司并旬申禁状，品官、命妇在禁，别具单状。合奏案者，具情款招伏奏闻，法司朱书检坐条例、推司录问、检法官吏姓名于后。

　　各州每年开收编配羁管奴婢人及断过编配之数，各置籍。各路提点刑狱司，岁具本路州军断过大辟申刑部，诸州申提刑司。其应书禁历而不书，应申所属而不申，奏案不依式，检坐开具违令，回报不圆致妨详覆，与提刑司详覆大辟而稽留、失覆大辟致罪有出入者，各抵罪。知州兼统兵者，非出师临陈，毋用重刑。州县月具系囚存亡之数申提刑司，岁终比较，死囚最多者，当职官黜责，其最少者，褒赏之。

　　旧以绢计赃者，千三百为一匹，窃盗至二贯者徒。至是，又加优减，以二千为一匹，盗至三贯者徒一年。三年，复诏以三千为一匹，窃盗及凡以钱定罪，递增五分。四年，又诏：「特旨处死，情法不当者，许大理寺奏审。」

　　五年，岁终比较，宣州、衢州、福州无病死囚，当职官各转一官。舒州病死及一分，惠州二分六厘，当职官各降一官。六年，令刑部体量公事，邵州、广州、高州勘命官淹系至久不报，诏知州降一官，当职官展二年磨勘，当行吏永不收叙。德庆府勘封川县令事，七月不报，诏知州、勘官各抵罪。九年，大理寺朱伯文广西催断刑狱，还言：「雷州海贼两狱，并系平人七人，内五人已死。」帝恻然，诏本路提刑以下重致罚。十二年，御史台点检钱塘、仁和县狱具，钱塘大杖，一多五钱半；仁和枷，一多一斤，一轻半斤，诏县官各降一官。十三年，诏：「禁囚无供饭者，临安日支钱二十文，外路十五文。」十六年，诏：「诸鞫狱追到干证人，无罪遣还者，每程给米一升半，钱十五文。」二十一年，诏官支病囚药物钱。

　　旧法，刑部郎官四人，分左、右厅，或以详覆，或以叙审，同僚而异事，有防闲考覆之意。南渡以来，务从简省，大理少卿止一员，刑部郎中初无分异，狱有不得其情，法有不当于理者，无所平反追改。二十六年，右司郎中汪应辰言之。诏刑部郎官依元丰法，分左、右厅治事。二十七年，诏四川以钱引科罪者，准铜钱。

　　孝宗究心庶狱，每岁临轩虑囚，率先数日令有司进款案披阅，然后决遣。法司更定律令，必亲为订正之。丞相赵雄上《淳熙条法事类》，帝读至收骡马、舟船、契书税，曰：「恐后世有算及舟车之讥。」《户令》：「户绝之家，许给其家三千贯，及二万贯者取旨。」帝曰：「其家不幸而绝，及二万贯乃取之，是有心利其财也。」又《捕亡律》：「公人不获盗者，罚金。」帝曰：「罚金而不加罪，是使之受财纵盗也。」又：「监司、知州无额上供者赏。」帝曰：「上供既无额，是白取于民也，可赏以诱之乎？」并令削去之。其明审如此。且于用刑，未尝以私废法。镇江都统戚方以刻剥被罪，宰臣陈俊卿言内臣有主之者，帝曰：「朕亦闻之。」乃以内侍陈瑜、李宗回等付大理狱，究其赂状，狱成，决配之。乾道二年，下诏曰：「狱，重事也。用法一倾，则民无所措手足。比年以来，治狱之吏，巧持多端，随意轻重之，朕甚患焉。其自今革玩习之弊，明审克之公，使奸不容情，罚必当罪，用迪于刑之中，勉之哉，毋忽！」三年，诏曰：「狱，重事也。稽者有律，当者有比，疑者有谳。比年顾以狱情白于执政，探取旨意，以为轻重，甚亡谓也。自今其祗乃心，敬于刑，惟当为贵，毋习前非。不如吾诏，吾将大寘于罚，罔攸赦。」六年，诏：「以绢计赃者，更增一贯。以四千为一匹。」议者又言：「犯盗，以敕计钱定罪，以律计绢。今律以绢定罪者递增一千，敕内以钱定罪，亦合例增一千。」从之。

　　临安府左右司理、府院三狱，杖直狱子以无所给，至为无籍。七年，诏：「人月给钱十贯，米六斗，每院止许置一十二人。」时州县狱禁淹延，八年，诏：「徒以上罪入禁三月者，提刑司类申刑部，置籍立限以督之。」其后，又诏中书置禁，奏取会籍，大臣按阅，以察刑寺稽违，与夫不应问难而问难，不应会而会者。

　　淳熙初，浙西提刑郑兴裔上《检验格目》，诏颁之诸路提刑司。凡检覆必给三本：一申所属，一申本司，一给被害之家。绍兴法，鞫狱官推勘不得实，故有不当者，一案坐之。乾道法，又恐有移替事故者，即致淹延，乃令先决罪人不当，官吏案后收坐。至是，所司请更定死罪依绍兴法，余依乾道施行，从之。其后，有司以覆勘不同，则前官有失入之罪，往往雷同前勘。帝知其弊，十四年，诏特免一案推结一次。于是小大之狱，多得其情。二广州军狱吏，畏宪司点检送勘之害，凡有重囚，多毙于狱。臣僚以为请，乃诏二广提刑司详覆公事，若小节不完，不须追逮狱吏，委本州究实保明。遇有死者，必根究其所以致死。

　　三衙及江上诸军，各有推狱，谓之「后司」。狱成，决于主帅，不经属官，故军吏多受财为奸。光宗时，乃诏通晓条制属官兼管之。广东路瘴疠，惟英德府为最甚，谓之「人间生地狱」。诸司公事欲速成者，多送之，自非死罪，至即诬伏，亟就刑责以出。五年，臣僚言之，诏本路诸司公事应送别州者，无送英德府。

　　至宁宗时，刑狱滋滥。嘉泰初，天下上死案，一全年千八百一十一人，而断死者才一百八十一人，余皆贷之。乃诏诸宪台，岁终检举州军有狱空并禁人少者，申省取旨。嘉定四年，诏以绢计赃定罪者，江北铁钱依四川法，二当铜钱一。江西提刑徐似道言：「检验官指轻作重，以有为无，差讹交互，以故吏奸出入人罪。乞以湖南正背人形随《格目》给下，令于伤损去处，依样朱红书画，唱喝伤痕，众无异词，然后署押。」诏从之，颁之天下。五年，诏三衙及江上、四川诸军，以武举人主管后司公事。

　　理宗起自民间，具知刑狱之弊。初即位，即诏天下恤刑，又亲制《审刑铭》以警有位。每岁大暑，必临轩虑囚。自谋杀、故杀、斗杀已杀人者，伪造符印、会子，放火，官员犯入己赃，将校军人犯枉法外，自余死罪，情轻者降从流，流降从徒，徒从杖，杖已下释之。大寒虑囚，及祈晴祈雪及灾祥，亦如之。有一岁凡数疏决者。后以建康亦先朝驻跸之地，罪人亦得视临安减降之法。帝之用刑可谓极厚矣，而天下之狱不胜其酷。每岁冬夏，诏提刑行郡决囚，提刑惮行，悉委倅贰，倅贰不行，复委幕属。所委之人，类皆肆行威福，以要馈遗。监司、郡守，擅作威福，意所欲黥，则令入其当黥之由，意所欲杀，则令证其当死之罪，呼喝吏卒，严限日时，监勒招承，催促结款。而又擅置狱具，非法残民，或断薪为杖，掊击手足，名曰：「掉柴」；或木索并施，夹两脰，名曰「夹帮」；或缠绳于首，加以木楔，名曰「脑箍」；或反缚跪地，短竖坚木，交辫两股，令狱卒跳跃于上，谓之「超棍」，痛深骨髓，几于殒命。富贵之家，稍有罥偏，动籍其赀。又以趁办月桩及添助版帐为名，不问罪之轻重，并从科罚。大率官取其十，吏渔其百。

　　诸重刑，皆申提刑司详覆，或具案奏裁，即无州县专杀之理，往往杀之而待罪。法无拘锁之条，特州县一时弹压盗贼奸暴，罪不至配者，故拘锁之，俾之省愆。或一月、两月，或一季、半年，虽永锁者亦有期限，有口食。是时，州县残忍，拘锁者竟无限日，不支口食，淹滞囚系，死而后已。又以己私摧折手足，拘锁尉砦。亦有豪强赂吏，罗织平民而囚杀之。甚至户婚词讼，亦皆收禁。有饮食不充，饥饿而死者；有无力请求，吏卒凌虐而死者；有为两词赂遗，苦楚而死者。惧其发觉，先以病申，名曰「监医」，实则已死；名曰「病死」，实则杀之。至度宗时，虽累诏切责而禁止之，终莫能胜，而国亡矣。

　　诏狱，本以纠大奸慝，故其事不常见。初，群臣犯法，体大者多下御史台狱，小则开封府、大理寺鞫治焉。神宗以来，凡一时承诏置推者，谓之「制勘院」，事出中书，则曰「推勘院」，狱已乃罢。

　　熙宁二年，命尚书都官郎中沈衡鞫前知杭州祖无择于秀州，内侍乘驿追逮。御史张戬等言：「无择三朝近侍，而骤系囹圄，非朝廷以廉耻风厉臣下之意，请免其就狱，止就审问。」不从。又命崇文院校书张载鞫前知明州、光禄卿苗振于越州。狱成，无择坐贷官钱及借公使酒，谪忠正军节度副使；振坐故入裴士尧罪及所为不法，谪复州团练副使。狱半年乃决，辞所连逮官吏，坐勒停、冲替、编管又十余人，皆御史王子韶启其事。自是诏狱屡兴，其悖于法及国体所系者著之，其余不足纪也。

　　八年，沂州民朱唐告前余姚主簿李逢谋反。提点刑狱王庭筠言其无迹，但谤讟，语涉指斥及妄说休咎，请编配。帝疑之，遣御史台推直官蹇周辅劾治。中书以庭筠所奏不当，并劾之。庭筠惧，自缢死。逢辞连宗室秀州团练使世居、医官刘育等、河中府观察推官徐革，诏捕系台狱，命中丞邓绾、同知谏院范百禄与御史徐禧杂治。狱具，赐世居死，李逢、刘育及徐革并凌迟处死，将作监主簿张靖、武进士郝士宣皆腰斩，司天监学生秦彪、百姓李士宁杖脊，并湖南编管。余连逮者追官落职。世居子孙贷死除名，削属籍。旧勘鞫官吏并劾罪。

　　李士宁者，挟术出入贵人门，常见世居母康，以仁宗御制诗上之。百禄谓士宁荧惑世居致不轨，且疑知其逆谋，推问不服。禧乃奏：「士宁赠诗，实仁宗御制，今狱官以为反因，臣不敢同。」百禄以士宁尝与王安石善，欲锻炼附致妖言死罪，卒论士宁徒罪，而奏「禧故出之，以媚大臣」。诏详劾理曲者以闻。百禄坐报上不实，落职。若凌迟、腰斩之法，熙宁以前未尝用于元凶巨蠹，而自是以口语狂悖致罪者，丽于极法矣。盖诏狱之兴，始由柄国之臣藉此以威缙绅，逞其私憾，朋党之祸遂起，流毒不已。

　　绍圣间，章惇、蔡卞用事，既再追贬吕公著、司马光，及谪吕大防等岭外，意犹未快，仍用黄履疏高士京状追贬王珪，皆诬以「图危上躬」，其言浸及宣仁，上颇惑之。最后，起同文馆狱，将悉诛元祐旧臣。时太府寺主簿蔡渭奏：「臣叔父硕，尝于邢恕处见文及甫元祐中所寄恕书，具述奸臣大逆不道之谋。及甫，彦博子也，必知奸状。」诏翰林承旨蔡京、吏部侍郎安惇同究问。初，及甫与恕书，自谓：「毕禫当求外，入朝之计未可必，闻已逆为机穽，以榛塞其途。」又谓：「司马昭之心，路人所知。」又云：「济之以粉昆，朋类错立，欲以眇躬为甘心快意之地。」及甫尝语蔡硕，谓司马昭指刘挚，粉昆指韩忠彦，眇躬，及甫自谓。盖俗称驸马都尉为「粉侯」，人以王师约故，呼其父克臣为「粉父」，忠彦乃嘉彦之兄也。及甫除都司，为刘挚论列。又挚尝论彦博不可除三省长官，故止为平章重事。及彦博致仕，及甫自权侍郎以修撰守郡，母丧除，与恕书请补外，因为躁忿诋毁之辞。及置对，则以昭比挚如旧，眇躬乃以指上，而粉昆乃谓指王岩叟面如傅粉，故曰「粉」，梁焘字况之，以「况」为兄，故曰「昆」，斥挚将谋废立，不利于上躬。京、惇言：「事涉不顺，及甫止闻其父言，无他证佐，望别差官审问。」乃诏中书舍人蹇序辰审问，仍差内侍一员同往。蔡京、安惇等共治之，将大有所诛戮，然卒不得其要领。会星变，上怒稍息，然京、惇极力锻炼不少置。既而梁焘卒于化州，刘挚卒于新州，众皆疑二人不得其死。明年五月，诏：「挚、焘据文及甫等所供言语，偶逐人皆亡，不及考验，明正典刑。挚、焘诸子并勒停，永不收叙。」先时，三省进呈，帝曰：「挚等已谪遐方，朕遵祖宗遗志，未尝杀戮大臣，其释勿治。」

　　初，元祐更政，尝置诉理所，申理冤滥。元符元年，中丞安惇言：「神宗厉精图治，明审庶狱，而陛下未亲政时，奸臣置诉理所，凡得罪熙宁、元丰之间者，咸为除雪，归怨先朝，收恩私室。乞取公案，看详从初加罪之意，复依元断施行。」时章惇犹豫未应，蔡卞即以「相公二心」之言迫之。惇惧，即日置局，命蹇序辰同安惇看详案内文状陈述，及诉理所看详于先朝言语不顺者，具名以闻。自是，以伸雪复改正重得罪者八百三十家。

　　及徽宗即位，改正元祐诉理之人。右正言陈瓘言：「诉理得罪，自语言不顺之外，改正者七百余人。无罪者既蒙昭雪，则看详之官如蹇序辰、安惇者，安可以不加罪乎？序辰与惇受大臣讽谕，迎合绍述之意，因谓诉理之事，形迹先朝，遂使纷纷不已。考之公议，宜正典刑。」会中书省亦请治惇、序辰罪，诏蹇序辰、安惇并除名、放归田里。

　　靖康初元，既戮梁方平，太傅王黼责授崇信军节度副使、永州安置。言者论黼欺君罔上，专权怙宠，蠹财害民，坏法败国，朔方之衅，黼主其谋。遣吏追至雍丘杀之，取其首以献，仍籍其家。又诏赐拱卫大夫、安德军承宣使李彦死。彦根括民田，夺民常产，重敛租课，百姓失业，愁怨溢路，官吏稍忤意，捃摭送狱，多至愤死，故特诛之。暴少保梁师成朋比王黼之罪，责彰化军节度副使，行一日，追杀之。台谏极论朱勔肆行奸恶，起花石纲，竭百姓膏血，罄州县帑藏，子侄承宣、观察者数人，厮役为横行，媵妾有封号，园第器用悉拟宫禁。三月，窜勔广南，寻赐死。赵良嗣者，本燕人马植。政和初，童贯使辽国，植邀于路，说以覆宗国之策，贯挟之以归，卒用其计，以基南北之祸。至是，伏诛。七月，暴童贯十罪，遣人即所至斩之。九月，言者论蔡攸兴燕山之役，祸及天下，骄奢淫佚，载籍所无。诏诛攸并弟翛。

　　高宗承大乱之后，治王时雍等卖国之罪，洪刍、余大均、陈冲、张卿才、李彝、王及之、周懿文、胡思文并下御史台狱。狱具，刑寺论刍纳景王宠姬，大均纳乔贵妃侍儿，及之苦辱宁德皇后女弟，当流；冲括金银自盗，与宫人饮，当绞；懿文、卿才、彝与宫人饮，卿才、彝当徒，懿文当杖；思文于推择张邦昌状内添谄奉之词，罚铜十斤：并该赦。上阅状大怒，李纲等共解之，上亦新政，重于杀士大夫，乃诏刍、大均、冲各特贷命、流沙门岛，永不放还；卿才、彝、及之、懿文、思文并以别驾安置边郡。宋齐愈下台狱，法寺以犯在五月一日赦前，奏裁。诏齐愈谋立异姓，以危宗社，非受伪命臣僚之比，特不赦，腰斩都市。诏东京及行在官擅离任者，并就本处根勘之。淮宁守赵子崧，靖康末，傅檄四方，语颇不逊。二年，诏御史置狱京囗鞫之。情得，帝不欲暴其罪，以弃镇江罪贬南雄州。

　　建炎三年四月，苗傅等疾阉宦恣横，及闻王渊为枢密，愈不平，乃与王世修谋逆。诏御史捕世脩鞫之，斩于市。七月，韩世忠执苗傅等，磔之建康。统制王德擅杀军将陈彦章，台鞫当死，帝以其有战功，特贷之。庆远军节度使范琼领兵入见，面对不逊。知枢密院张浚奏琼大逆不道，付大理寺鞫之，狱具，赐死。越州守郭仲荀，寇至弃城遁，过行在不朝。付御史台、大理寺杂治，贬广州。神武军统制鲁珏坐贼杀不辜，掠良家子女，帝以其有战功，贷之，贬瑞州。

　　绍兴元年，监察御史娄寅亮陈宗社大计，秦桧恶之。十一月，使言者论其父死匿不举哀，下大理寺劾治，迄无所得，诏免所居官。十一年，枢密使张俊使人诬张宪，谓收岳飞文字谋为变。秦桧欲乘此诛飞，命万俟ＲＳ锻炼成之。飞赐死，诛其子云及宪于市。汾州进士智浃上书讼飞冤，决杖、编管袁州。广西帅胡舜陟与转运使吕源有隙，源奏舜陟赃污僭拟，又以书抵桧，言舜陟讪笑朝政。桧素恶舜陟，遣大理官往治之。十三年六月，舜陟不服，死于狱。飞与舜陟死，桧权愈炽，屡兴大狱以中异己者，名曰诏狱，实非诏旨也。其后所谓诏狱，纷纷类此，故不备录云。 
　
　



　
                   
志第一百五十四刑法三
　
　　天下疑狱，谳有不能决，则下两制与大臣若台谏杂议，视其事之大小，无常法，而有司建请论驳者，亦时有焉。

　　端拱初，广安军民安崇绪隶禁兵，诉继母冯与父知逸离，今夺资产与己子。大理当崇绪讼母，罪死。太宗疑之，判大理张佖固执前断，遂下台省杂议。徐铉议曰：「今第明其母冯尝离，即须归宗，否即崇绪准法处死。今详案内不曾离异，其证有四。况不孝之刑，教之大者，宜依刑部、大理寺断。」右仆射李昉等四十三人议曰：「法寺定断为不当。若以五母皆同，即阿蒲虽贱，乃崇绪亲母，崇绪特以田业为冯强占，亲母衣食不给，所以论诉。若从法寺断死，则知逸何辜绝嗣，阿蒲何地托身？臣等议：田产并归崇绪，冯合与蒲同居，供侍终身。如是，则子有父业可守，冯终身不至乏养。所犯并准赦原。」诏从昉等议，铉、佖各夺奉一月。

　　熙宁元年八月，诏：「谋杀已伤，按问欲举，自首，从谋杀减二等论。初，登州奏有妇阿云，母服中聘于韦，恶韦丑陋，谋杀不死。按问欲举，自首。审刑院、大理寺论死，用违律为婚奏裁，敕贷其死。知登州许遵奏，引律「因杀伤而自首，得免所因之罪，仍从故杀伤法」，以谋为所因，当用按问欲举条减二等。刑部定如审刑、大理。时遵方召判大理，御史台劾遵，而遵不伏，请下两制议。乃令翰林学士司马光、王安石同议，二人议不同，遂各为奏。光议是刑部，安石议是遵，诏从安石所议。而御史中丞滕甫犹请再选官定议，御史钱顗请罢遵大理，诏送翰林学士吕公著韩维、知制诰钱公辅重定。公著等议如安石，制曰「可」。于是法官齐恢、王师元、蔡冠卿等皆论奏公著等所议为不当。又诏安石与法官集议，反覆论难。

　　明年二月庚子，诏：「今后谋杀人自首，并奏听敕裁。」是月，除安石参知政事，于是奏以为：「律意，因犯杀伤而自首，得免所因之罪，仍从故杀伤法；若已杀，从故杀法，则为首者必死，不须奏裁；为从者自有编敕奏裁之文，不须复立新制。」与唐介等数争议帝前，卒从安石议。复诏：「自今并以去年七月诏书从事。」判刑部刘述等又请中书、枢密院合议，中丞吕诲、御史刘琦、钱顗皆请如述奏，下之二府。帝以为律文甚明，不须合议。而曾公亮等皆以博尽同异、厌塞言者为无伤，乃以众议付枢密院。文彦博以为：「杀伤者，欲杀而伤也，即已杀者不可首。」吕公弼以为：「杀伤于律不可首。请自今已杀伤依律，其从而加功自首，即奏裁。」陈升之、韩绛议与安石略同。会富弼入相，帝令弼议，而以疾病，久之弗议，至是乃决，而弼在告，不预也。

　　苏州民张朝之从兄以枪戮死朝父，逃去，朝执而杀之。审刑、大理当朝十恶不睦，罪死。案既上，参知政事王安石言：「朝父为从兄所杀，而朝报杀之，罪止加役流，会赦，应原。」帝从安石议，特释朝不问。更命吕公著等定议刑名，议不称安石意，乃自具奏。初，曾公亮以中书论正刑名为非，安石曰：「有司用刑不当，则审刑、大理当论正；审刑、大理用刑不当，即差官定议；议既不当，即中书自宜论奏，取决人主。此所谓国体。岂有中书不可论正刑名之理？」

　　三年，中书上刑名未安者五：

　　其一，岁断死刑几二千人，比前代殊多。如强劫盗并有死法，其间情状轻重有绝相远者，使皆抵死，良亦可哀。若为从情轻之人别立刑，如前代斩右趾之比，足以止恶而除害。禁军非在边防屯戍而逃者，亦可更宽首限，以收其勇力之效。

　　其二，徒、流折杖之法，禁纲加密，良民偶有抵冒，致伤肌体，为终身之辱；愚顽之徒，虽一时创痛，而终无愧耻。若使情理轻者复古居作之法，遇赦第减月日，使良善者知改过自新，凶顽者有所拘系。

　　其三，刺配之法二百余条，其间情理轻者，亦可复古徒流移乡之法，俟其再犯，然后决刺充军。其配隶并减就本处，或与近地。凶顽之徒，自从旧法。编管之人，亦迭送他所，量立役作时限，无得髡钳。

　　其四，令州县考察士民，有能孝悌力田为众所知者，给帖付身。偶有犯令，情轻可恕者，特议赎罚；其不悛者科决。

　　其五，奏裁条目繁多，致淹刑禁，亦宜删定。

　　诏付编敕所详议立法。

　　初，韩绛尝请用肉刑，曾布复上议曰：「无王之制刑罚，未尝不本于仁，然而有断肢体、刻肌肤以至于杀戮，非得已也。盖人之有罪，赎刑不足以惩之，故不得已而加之以墨、劓、剕、宫、大辟，然审适轻重，则又有流宥之法。至汉文帝除肉刑而定笞箠之令，后世因之以为律。大辟之次，处以流刑，代墨、劓、剕、宫，不惟非先王流宥之意，而又失轻重之差。古者乡田同井，人皆安土重迁。流之远方，无所资给，徒隶困辱，以至终身。近世之民，轻去乡井，转徙四方，固不为患，而居作一年，即听附籍，比于古亦轻矣。况折杖之法，于古为鞭扑之刑，刑轻不能止恶，故犯法日益众，其终必至于杀戮，是欲轻而反重也。今大辟之目至多，取其情可贷者，处之以肉刑，则人之获生者必众。若军士亡去应斩，贼盗赃满应绞，则刖其足；犯良人于法应死，而情轻者处以宫刑。至于劓、墨，则用刺配之法。降此而后为流、徒、杖、笞之罪，则制刑有差等矣。」议既上，帝问可否于执政，王安石、冯京互有论辨，迄不果行。枢密使文彦博亦上言：「唐末、五代，用重典以救时弊，故法律之外，徒、流或加至于死。国家承平百年，当用中典，然犹因循有重于旧律者，若伪造官文书，律止流二千里，今断从绞。近凡伪造印记，再犯不至死者，亦从绞坐。夫持杖强盗，本法重于造印，今造印再犯者死，而强盗再犯赃不满五匹者不死，则用刑甚异于律文矣。请检详刑名重于旧律者，以敕律参考，裁定其当。」诏送编敕所。

　　又诏审刑院、大理寺议重赃并满轻赃法。审刑院言：「所犯各异之赃，不待罪等而累并，则于律义难通，宜如故事。」而大理寺言：「律称，以赃致罪，频犯者并累科；若罪犯不等者，即以重赃并满轻赃各倍论；累并不加重者止从重。盖律意以频犯赃者，不可用二罪以上之法，故令累科；为非一犯，故令倍论。此从宽之一也。然六赃轻重不等，若犯二赃以上者，不可累轻以从重，故令并重满轻满轻。此从宽之二也。若以重并轻后加重，则止从一重，盖为进则改从于轻法，退亦不至于容奸。而《疏议》假设之法，适皆罪等者，盖一时命文耳。若罪等者尽数累并，不等者止科一赃，则恐知法者足以为奸，不知者但系临时幸与不幸，非律之本意也。」帝是大理议，行之。八年，洪州民有犯徒而断杖者，其余罪会恩免，官吏失出，当劾。中书堂后官刘衮驳议，以谓「律因罪人，以致罪，罪人遇恩者，准罪人原法。洪州官吏当原。「又请自令官司出入人罪，皆用此令。而审刑院、大理寺以谓：「失入人罪，乃官司误致罪于人，难用此令。其失出者，宜如衮议。」

　　无丰三年，周清言：「审刑院、刑部奏断妻谋杀案问自首，变从故杀法，举轻明重，断入恶逆斩刑。窃详律意，妻谋杀夫，已杀，合入恶逆，以按问自首，变从故杀法，宜用妻殴夫死法定罪。且十恶条，谋与故斗杀夫，方入恶逆，若谋而未杀，止当不睦。既用举轻明重，宜从谋而未杀法，依敕当决重杖处死，恐不可入恶逆斩刑。」下审刑院、刑部参详，如清议。

　　邵武军奏谳，妇与人奸，谋杀其夫，已而夫醉归，奸者自杀之。法寺当妇谋杀为从，而刑部郎中杜纮议妇罪应死。又兴元府奏谳，梁怀吉往视出妻之病，因寄粟，其子辄取食之，怀吉殴其子死。法寺以盗粟论，而当怀吉杂犯死罪，引赦原。而纮议出妻受寄粟，而其子辄费用，不入捕法。议既上，御史台论纮议不当，诏罚金，仍展年磨勘。而侍郎崔台符以下三人无所可否，亦罚金。

　　八年，尚书省言：「诸获盗，有已经杀人，及元犯强奸、强盗贷命断配之人，再犯捕获，有司例用知人欲告、或按问自首减免法。且律文自首减等断遣者，为其情非巨蠹，有改过自新之心。至于奸、盗，与余犯不同，难以例减。请强盗已杀人，并强奸或元犯强盗贷命，若持杖三人以上，知人欲告、按问欲举而自首，及因人首告应减者，并不在减等例。」初，王安石与司马光争议按问自首法，卒从安石议。至是，光为相，复申前议改焉。乃诏：「强盗按问欲举自首者，不用减等。」既而给事中范纯仁言：「熙宁按问欲举条并得原减，以容奸太多，元丰八年，别立条制。窃详已杀人、强奸，于法自不当首，不应更用按问减等。至于贷命及持杖强盗，亦不减等，深为太重。按《嘉祐编敕》：'应犯罪之人，因疑被执，赃证未明，或徒党就擒，未被指说，但诘问便承，皆从律按问欲举首减之科。若已经诘问，隐拒本罪，不在首减之例。'此敕当理，当时用之，天下号为刑平。请于法不首者，自不得原减，其余取《嘉祐编敕》定断，则用法当情，上以广好生之德，下则无一夫不获之冤。」从之。

　　又诏：「诸州鞫讯强盗，情理无可悯，刑名无疑虑，而辄奏请，许刑部举驳，重行朝典，无得用例破条。」从司马光之请也。光又上言：「杀人不死，伤人不刑，尧、舜不能以致治。刑部奏钞兖、怀、耀三州之民有斗杀者，皆当论死，乃妄作情理可悯奏裁，刑部即引旧例贷之。凡律、令、敕、式或不尽载，则有司引例以决。今斗杀当死，自有正条，而刑部承例免死决配，是斗杀条律无所用也。请自今诸州所奏大辟，情理无可悯，刑名无可疑，令刑部还之，使依法处断。若实有可悯、疑虑，即令刑部具其实于奏钞，先拟处断，门下省审覆。如或不当，及用例破条，即驳奏取旨勘之。」

　　元祐元年，纯仁又言：「前岁四方奏谳，大辟凡二百六十四，死者止二十五人，所活垂及九分。自去年改法，至今未及百日，所奏按凡一百五十四，死者乃五十七人，所活才及六分已上。臣固知未改法前全活数多，其间必有曲贷，然犹不失'罪疑惟轻'之仁；自改法后，所活数少，其间必有滥刑，则深亏'宁失不经'之义。请自今四方奏大辟按，并令刑部、大理寺再行审覆，略具所犯及元奏因依，令执政取旨裁断，或所奏不当，亦原其罪。如此则无冤滥之狱。」

　　又因尚书省言，远方奏谳，待报淹系，始令川、广、福建、荆南路罪人，情轻法重当奏断者，申安抚或钤辖司酌情决断乃奏。门下侍郎韩维言：「天下奏按，必断于大理，详议于刑部，然后上之中书，决之人主。近岁有司但因州郡所请，依违其言，即上中书，贴例取旨，故四方奏谳日多于前。欲望刑清事省，难矣。自今大理寺受天下奏按，其有刑名疑虑、情理可悯，须具情法轻重条律，或指所断之法，刑部详审，次第上之。」诏刑部立法以闻。

　　崇宁五年，诏：「民以罪丽法，情有重轻，则法有增损。故情重法轻，情轻法重，旧有取旨之令。今有司惟情重法轻则请加罪，而法重情轻则不奏减，是乐于罪人，而难于用恕，非所以为钦恤也。自今宜遵旧法取旨，使情法轻重各适其中，否则以违制论。」宣和六年，臣僚言：「元丰旧法，有情轻法重，情重法轻，若入大辟，刑名疑虑，并许奏裁。比来诸路以大辟疑狱决于朝廷者，大理寺类以'不当'劾之。夫情理巨蠹，罪状明白，奏裁以幸宽贷，固在所戒；然有疑而难决者，一切劾之，则官吏莫不便文自营。臣恐天下无复以疑狱奏矣。愿诏大理寺并依元丰法。」从之。

　　绍兴初，州县盗起，道不通，诏应奏裁者，权减降断遣以闻。既而奏谳者多得轻贷，官无失入之虞，而吏有鬻狱之利，往往不应奏者，率奏之。

　　三年，乃诏大辟应奏者，提刑司具因依缴奏。宣州民叶全二盗檀偕窖钱，偕令佃人阮授、阮捷杀全二等五人，弃尸水中，有司以「尸不经验」奏。侍御史辛炳言偕系故杀，众证分明，以近降法，不应奏。诸狱不当奏而奏者虽不论罪，今宣州观望，欲并罪之。帝曰：「若宣州加罪，则实有疑者亦不复奏陈矣。」于是法寺、刑部止罚金。

　　五年，给事中陈与义奏有司多妄奏出入人罪，帝为申严立法，终不悛。

　　二十六年，右正言凌哲复上疏曰：「汉高入关，悉除秦法，与民约法三章耳。所谓杀人者死，实居其首。司马光有言：'杀人者不死，虽尧、舜不能以致治。'斯言可谓至当矣。臣窃见诸路州、军大辟，虽刑法相当者，类以可悯奏裁。自去岁郊后距今，大辟奏裁者五十余人中，有实犯故杀、斗杀常赦所不原者，法既无疑，情无可悯，刑、寺并皆奏裁贷减。彼杀人者可谓幸矣，被杀者衔恨九原，何时已邪？臣恐强暴之风滋长，良善之人莫能自保，其于刑政，为害非细。应今后大辟，情法相当、无可悯者，所司辄奏裁减贷者，乞令台臣弹劾。」帝览奏，曰：「但恐诸路灭裂，实有情理可悯之人，一例不奏，有失钦恤之意。」令刑部坐条行下。

　　驯至乾道，谳狱之弊，日益滋甚。孝宗乃诏有司缘情引条定断，更不奏裁。其后刑部侍郎方滋言：「有司断罪，其间有情重法轻，情轻法重，情理可悯，刑名疑虑，命官犯罪，议亲议故之类，难以一切定断。今后宜于敕律条令，明言合奏裁事件，乞并依建隆三年敕文。」从之。

　　六年，臣僚请：「今后大辟，只以为首应坐死罪者奏，为从不应坐死者，先次决遣。及流、徒罪，不许作情重取旨。不然，则坐以不应奏而奏之罪。」从之。

　　至理宗时，往往谳不时报，囚多瘐死。监察御史程元凤奏曰：「今罪无轻重，悉皆送狱，狱无大小，悉皆稽留。或以追索未齐而不问，或以供款未圆而不呈，或以书拟未当而不判，狱官视以为常，而不顾其迟，狱吏留以为利，而惟恐其速。奏案申牒既下刑部，迟延日月方送理寺。理寺看详，亦复如之。寺回申部，部回申省，动涉岁月。省房又未遽为呈拟，亦有呈拟而疏驳者，疏驳岁月，又复如前。展转迟回，有一二年未报下者。可疑可矜，法当奏谳，矜而全之，乃反迟回。有矜贷之报下，而其人已毙于狱者；有犯者获贷，而干连病死不一者，岂不重可念哉？请自今诸路奏谳，即以所发月日申御史台，从台臣究省、部、法寺之慢。」从之。而所司延滞，寻复如旧。

　　景定元年，乃下诏曰：「比诏诸提刑司，取翻异驳勘之狱，从轻断决。而长吏监司多不任责，又引奏裁，甚者有十余年不决之狱。仰提刑司、守臣审勘，或前勘未尽，委有可疑，除命官、命妇、宗妇、宗女及合用荫人奏裁外，其余断讫以闻。官吏特免收坐一次。」

　　凡应配役者傅军籍，用重曲者黥其面。会赦，则有司上其罪状，情轻者纵之，重者终身不释。初，徒罪非有官当赎铜者，在京师则隶将作监役，兼役之宫中，或输作左校、右校役。开宝五年，御史台言：「若此者，虽有其名，无复役使。遇祠祭，供水火，则有本司供官。望令大理依格断遣。」于是并送作坊役之。

　　太宗以国初诸方割据，沿五代之制，罪人率配隶西北边，多亡投塞外，诱羌为寇。乃诏：「当徒者，勿复隶秦州、灵武、通远军及缘边诸郡。」时江、广已平，乃皆流南方。先是，犯死罪获贷者，多配隶登州沙门岛及通州海岛，皆有屯兵使者领护。而通州岛中凡两处官煮盐，豪强难制者隶崇明镇，懦弱者隶东州市。太平兴国五年，始令分隶盐亭役之，而沙门如故。端拱二年，诏免岭南流配荷校执役。初，妇人有罪至流，亦执针配役。至是，诏罢免之。始令杂犯至死贷命者，勿流沙门岛，止隶诸州牢城。旧制，僮仆有犯，得私黥其面。帝谓：「僮使受佣，本良民也。」诏：「盗主财者，杖脊、黥面配牢城，勿私黥之。十贯以上配五百里外，二十贯以上奏裁。」帝欲宽配隶之刑，祥符六年，诏审刑院、大理寺、三司详定以闻。既而取犯茶盐矾曲、私铸造军器、市外蕃香药、挟铜钱诱汉口出界、主吏盗货官物、夜聚为妖，比旧法咸从轻减

　　乾兴以前，州军长吏往往擅配罪人。仁宗即位，首下诏禁止，且令情非巨蠹者，须奏待报。又诏诸路按察官取乾兴赦前配隶兵籍者，列所坐罪状以闻。自是赦书下，辄及之。初，京师裁造院募女工，而军士妻有罪，皆配隶南北作坊。天圣初，特诏释之，听自便。妇人应配，则以妻窑务或军营致远务卒之无家者，著为法。时又诏曰：「闻配徒者，其妻子流离道路，罕能生还，朕甚怜之。自今应配者，录具狱刑名及所配地里，上尚书刑部详覆。」未几，又诏应配者，须长吏以下集听事虑问。后以奏牍烦冗，罢录具狱，第以单状上承进司。既又罢虑问焉。

　　知益州薛田言：「蜀人配徒他路者，请虽老疾毋得释。」帝曰：「远民无知犯法，终身不得还乡里，岂朕意哉？察其情可矜者许还。」后复诏罪状犷恶者勿许。初，令配隶罪人皆奏待报，既而系狱淹久，奏请烦数。明道二年，乃诏有司参酌轻重，著为令。凡命官犯重罪，当配隶，则于外州编管，或隶牙校。其坐死特贷者，多杖、黥配远州牢城，经恩量移，始免军籍。天圣初，吏同时以赃败者数人，悉窜之岭南，下诏申儆在位。有平羌县尉郑宗谔者，受赇枉法抵死，会赦当夺官。帝问辅臣曰：「尉奉月几何，岂禄薄不足自养邪？」王钦若对曰：「奉虽薄，廉士固亦自守。」特杖宗谔，配隶安州。其后数惩贪吏，至其末年，吏知以廉自饰，犯法者稍损于旧矣。

　　罪人贷死者，旧多配沙门岛，至者多死。景祐中，诏当配沙门岛者，第配广南地牢城，广南罪人乃配岭北。然其后又有配沙门岛者。庆历三年，既疏理天下系囚，因诏诸路配役人皆释之。六年，又诏曰：「如闻百姓抵轻罪，而长吏擅刺隶他州，朕甚悯焉。自今非得于法外从事者，毋得辄刺罪人。」皇祐中，即赦，命知制诰曾公亮、李绚阅所配人罪状以闻，于是多所宽纵。公亮请著为故事，且请益、梓、利、夔四路就委转运、钤辖司阅之。自后每赦命官，率以为常。配隶重者沙门岛砦，其次岭表，其次三千里至邻州，其次羁管，其次迁乡。断讫，不以寒暑，即时上道。吴充建请：「流人冬寒被创，上道多冻死。请自今非情理巨蠹，遇冬月听留役本处，至春月遣之。」诏可。

　　熙宁二年，比部郎中、知房州张仲宣尝檄巡检体究金州金坑，无甚利。土人惮兴作，以金八两求仲宣不差官。及事觉，法官坐仲宣枉法赃应绞，援前比贷死，杖脊、黥配海岛。知审刑院苏颂言：「仲宣所犯，可比恐喝条。且古者刑不上大夫，仲宣官五品，有罪得乘车，今刑为徒隶，其人虽无足矜，恐污辱衣冠尔。」遂免杖、黥，流贺州。自是命官无杖黥法。

　　六年，审刑院言：「登州沙门砦配隶，以二百人为额，余则移置海外，非禁奸之意。」诏以三百人为额。广南转运司言：「春州瘴疠之地，配隶至者十死八九，愿停配罪人。」诏：「应配沙门岛者，许配春州，余勿配。」既而诸配隶除凶盗外，少壮者并寘河州，止五百人。初，神宗以流人去乡邑，疾死于道，而护送禁卒，往来劳费，用张诚一之议，随所在配诸军重役。后中丞黄履等言，罢之。凡犯盗，刺环于耳后：徒、流，方；杖，圆；三犯杖，移于面。径不过五分。

　　元祐六年，刑部言：「诸配隶沙门岛，强盗杀人纵火，赃满五万钱、强奸殴伤两犯致死，累赃至二十万钱、谋杀致死，及十恶死罪，造蛊已杀人者，不移配。强盗徒党杀人不同谋，赃满二十五万，遇赦移配广南，溢额者配隶远恶。余犯遇赦移配荆湖南北、福建路诸州，溢额者配隶广南。在沙门岛满五年，遇赦不该移配与不许给还而年及六十以上者，移配广南。在岛十年者，依余犯格移配。笃疾或年及七十、在岛三年以上，移配近乡州军。犯状应移而老疾者同。其永不放还者，各加二年移配。」后又定令：「沙门岛已溢额，移配琼州、万安军、昌化、朱崖军。」

　　绍圣三年，刑部侍郎邢恕等言：「艺祖初定天下，主典自盗，赃满者往往抵死。仁祖之初，尚不废也。其后用法稍宽，官吏犯自盗，罪至极法，率多贷死。然甚者犹决刺配岛，钱仙芝带馆职，李希甫历转运使，不免也。比朝廷用法益宽，主典人吏军司有犯，例各贷死，略无差别。欲望进述祖宗故事，凡自盗，计赃多者，间出睿断，以肃中外。」诏：「今后应枉法自盗，罪至死、赃数多者，并取旨。」

　　或患加役流法太重，官有监驱之劳，而道路有奔亡之虑。苏颂元丰中尝建议：「请依古置圜土，取当流者治罪讫，髡首钳足，昼则居作，夜则置之圜土。满三岁而后释，未满岁而遇赦者，不原。既释，仍送本乡，讥察出入。又三岁不犯，乃听自如。」时未果行。崇宁中，始从蔡京之请，令诸州筑圜土以居强盗贷死者。昼则役作，夜则拘之，视罪之轻重，以为久近之限。许出圜土日充军，无过者纵释。行之二年，其法不便，乃罢。大观元年，复行。四年，复罢。

　　南渡后，诸配隶，《祥符编敕》止四十六条，庆历中，增至百七十余条。至于淳熙，又增至五百七十条，则四倍于庆历矣。配法既多，犯者日众，黥配之人，所至充斥。淳熙十一年，校书郎罗点言其太重，乃诏刑、寺集议奏闻。至十四年，未有定论。其后臣僚议，以为「若止居役，不离乡井，则几惠奸，不足以惩恶；若尽用配法，不恤黥刺，则面目一坏，谁复顾藉？强民适长威力，有过无由自新。检照《元丰刑部格》，诸编配人自有不移、不放及移放条限；《政和编配格》又有情重、稍重、情轻、稍轻四等。若依仿旧格，稍加参订，如入情重，则仿旧刺面，用不移不放之格；其次稍重，则止刺额角，用配及十年之格；其次稍轻，则与免黥刺，用不刺面、役满放还之格；其次最轻，则降为居役，别立年限纵免之格。傥有从坐编管，则置之本城，减其放限。如此，则于见行条法并无牴牾，且使刺面之法，专处情犯凶蠹，而其他偶丽于罪，皆得全其面目，知所顾藉，可以自新。省黥徒，销奸党，诚天下之切务。」即诏有司裁定，其后迄如旧制。

　　嘉泰四年，臣僚言：「配隶之人，盖有两等。其乡民一时斗殴杀伤，及胥吏犯赃贷命流配等，设使逃逸，未必能为大过，止欲从徒，配本州牢城重役，限满给据，复为良民。至于累犯强盗，及聚众贩卖私商，曾经杀伤捕获之人，非村民、胥吏之比，欲并配屯驻军，立为年限，限满改刺从正军。」从之。其所配之地，自高宗来，或配广南海外四州，或配淮、汉、四川，迄度宗之世无定法，皆不足纪也。

　　凡内外所上刑狱，刑部、审刑院、大理寺参主之，又有纠察在京刑狱司以相审覆。官制即行，罢审刑、纠察，归其职于刑部。四方之狱，则提点刑狱统治之。官司之狱：在开封，有府司、左右军巡院；在诸司，有殿前、马步军司及四排岸；外则三京府司、左右军巡院，诸州军院、司理院，下至诸县皆有狱。诸狱皆置楼牖，设浆铺席，持具沐浴，食令温暖，寒则给薪炭、衣物，暑则五日一涤枷杻。郡县则所职之官躬行检视，狱敝则修之使固。

　　神宗即位初，诏曰：「狱者，民命之所系也。比闻有司岁考天下之奏，而多瘐死。深惟狱吏并缘为奸，检视不明，使吾元元横罹其害。《书》不云乎：'与其杀不辜，宁失不经。'其具为令：应诸州军巡司院所禁罪人，一岁在狱病死及二人，五县以上州岁死三人，开封府司、军巡岁死七人，推吏、狱卒皆杖六十，增一人则加一等，罪止杖一百。典狱官如推狱，经两犯即坐从违制。提点刑狱岁终会死者之数上之，中书检察。死者过多，官吏虽已行罚，当更黜责。」

　　未几，复诏：「失入死罪，已决三人，正官除名编管，贰者除名，次贰者免官勒停，吏配隶千里。二人以下，视此有差。不以赦降、去官原免。未决，则比类递降一等；赦降、去官，又减一等。令审刑院、刑部断议官，岁终具尝失入徒罪五人以上，京朝官展磨勘年，幕职、州县官展考，或不与任满指射差遣，或罢，仍即断绝支赐。」以前法未备，故有是诏。又尝诏：「官司失入人罪，而罪人应原免，官司犹论如法，即失出人罪。若应徒而杖，罪人应原免者，官司乃得用因罪人以致罪之律。」

　　帝以国初废大理狱非是，元丰元年诏曰：「大理有狱尚矣。今中都官有所劾治，皆寓系开封诸狱，囚既猥多，难于隔讯，盛夏疾疫，传致瘐死，或主者异见，岁时不决，朕甚愍焉。其复大理狱，置卯一人，少卿二人，丞四人，专主鞫讯；检法官二人，主簿一人。应三司、诸寺监吏犯杖、笞不俟追究者，听即决，余悉送大理狱。其应奏者，并令刑部、审刑院详断。应天下奏按亦上之。」五年，分命少卿左断刑、右治狱。断刑则评事、检法详断，丞议，正审；治狱则丞专推劾，主簿掌按劾，少卿分领其事，而卿总焉。六年，刑部言：「旧详断官分公按讫，主判官论议改正，发详议官覆议。有差失问难，则书于检尾，送断官改正，主判官审定，然后判成。自详断官归大理为评事、司直，议官为丞，所断按草，不由长贰，类多差忒。」乃定制：「服评事、司直与正为断司，丞与长贰为议司。凡断公按，正先详其当否，论定则签印注日，移议司覆议，有辨难，乃具议改正，长贰更加审定，然后判成录奏。

　　元祐初，三省言：「旧置纠察司，盖欲察其违慢，所以谨重狱事，罢归刑部，无复纠察之制。请以纠察职事委御史台刑察兼之，台狱则尚书省右司纠察之。」

　　三年，罢大理寺狱。初，大理置狱，本以囚系淹滞，俾狱事有所统，而大理卿崔台符等不能奉承德意，虽士大夫若命妇，狱辞小有连逮，辄捕系。凡逻者所探报，即下之狱。傅会锻炼，无不诬服。至是，台符等皆得罪，狱乃罢。

　　八年，中书省言：「昨诏同外，岁终具诸狱囚死之数。而诸路所上，遂以禁系二十而死一者不具，即是岁系二百人，许以十人狱死，恐州县弛意狱事，甚非钦恤之意。诏刑部自今不许辄分禁系之数。绍圣二年，户部如三司故事，置推勘检法官，应在京诸司事干钱谷当追究者，从杖已下即定断。

　　三年，复置大理寺右治狱，官属视元丰员，仍增置司直一员。大理卿路昌衡请：「分大理寺丞为左、右推，若有翻异，自左移右。再变，即命官审问，或御史台推究。不许开封府互勘及地分探报，庶革互送挟仇之弊。徒已上罪移御史台。命官追摄者，悉依条。若探报涉虚、用情托者，并收坐以闻。」

　　初，法寺断狱，大辟失入有罚，失出不坐。至是，以失出死罪五人比失入一人，失出徒、流罪三名，亦如之。著为令。元符三年，刑部言：「祖宗重失入之罪，所以恤刑。夫失出，臣下之小过；好生，圣人之大德。请罢失出之责，使有事谳议之间，务尽忠恕。」诏可。政和三年，臣僚言：「远方官吏，文法既疏，刑罚失中，不能无冤。愿委耳目之官，季一分录所部囚禁，遇有冤抑，先释而后以闻。岁终较所释多寡，为之殿最。其徼功故出有罪者，论如法。」诏令刑部立法：诸入人徒、流之罪已结案，而录问官吏能驳正，或因事而能推正者，累及七人，比大辟一名推赏。

　　绍兴六年，令诸鞫勘有情款异同而病死者，提刑司研究之，如冤，申朝廷取旨。十二年，令诸推究翻异狱，毋差初官、荫子及新进士，择曾经历任人。二十七年，令监察御史每冬夏点狱，有鞫勘失实者，照刑部郎官，直行移送。二十九年，令杀人无证、尸不经验之狱，具案奏裁，委提刑审问。如有可疑及翻异，从本司差官重勘，案成上本路，移他监司审定，具案闻奏。否则监司再遣官勘之，又不伏，复奏取旨。先是，有司建议：「外路狱三经翻异，在千里内者移大理寺。」三十一年，刑部以为非祖宗法，遂厘正之。乾道中，诸州翻异之囚，既经本州，次檄邻路，或再翻异，乃移隔路，至有越两路者。官吏旁午于道，逮系者困于追对。四年，乃令：「鞫勘本路累尝差官犹称冤者，惟檄邻路，如尚翻异，则奏裁。」淳熙三年，令县尉权县事，毋自鞫狱，即令丞、簿参之。全阙，则于州官或邻县选官权摄之。

　　金作赎刑，盖以鞭扑之罪，情法有可议者，则宽之也。穆王赎及五刑，非法矣。宋损益旧制，凡用官荫得减赎，所以尊爵禄、养廉耻也。乾德四年，大理正高继申上言：「《刑统名例律》：三品、五品、七品以上官，亲属犯罪，各有等第减赎。恐年代已深，不肖自恃先荫，不畏刑章。今犯罪身无官，须祖、父曾任本朝官，据品秩得减赎。如仕于前代，须有功惠及民、为时所推、历官三品以上，乃得请。」从之。后又定：「流内品官任流外职，准律文，徒罪以上依当赎法。诸司授勒留官及归司人犯徒流等罪，公罪许赎，私罪以决罚论。」淳化四年，诏诸州民犯罪，或入金赎，长吏得以任情而轻重之，自今不得以赎论。妇人犯杖以下，非故为，量轻重笞罚或赎铜释之。

　　仁宗深悯夫民之无知也，欲立赎法以待薄刑，乃诏有司曰：「先王用法简约，使人知禁而易从。后代设茶、酒、监税之禁，夺民厚利，刑用滋章。今之《编敕》，皆出律外，又数改更，官吏且不能晓，百姓安得闻之？一陷于理，情虽可哀，法不得赎。岂礼乐之化未行，而专用刑罚之弊与？汉文帝使天下人入粟于边，以受爵免罪，几于刑措。其议科条非著于律者，或冒利犯禁，奢侈违令，或过误可悯，别为赎法。乡民以谷麦，市人以钱帛，使民重谷麦，免刑罚，则农桑自劝，富寿可期矣。」诏下，论者以为富人得赎而贫者不能免，非朝廷用法之意。时命辅臣分总职事，以参知政事范仲淹领刑法，未及有所建明而仲淹罢，事遂寝。至和初，又诏：「前代帝王后，尝仕本朝，官不及七品者，祖父母、父母、妻子罪流以下，听赎。虽不仕而尝被赐予者，有罪，非巨蠹，亦如之。」随州司理参军李父抃殴人死，抃上所授官以赎父罪，帝哀而许之。君子谓之失刑，然自是未尝为此。而终宋之世，赎法惟及轻刑而已。

　　恩宥之制，凡大赦及天下，释杂犯死罪以下，甚则常赦所不原罪，皆除之。凡曲赦惟一路或一州，或别京，或畿内。凡德音，则死及流罪降等，余罪释之，间亦释流罪。所被广狭无常。又，天子岁自录京师系囚，畿内则遣使，往往杂犯死罪以下第降等，杖、笞释之，或徒罪亦得释。若并及诸路，则命监司录焉。

　　初，太宗尝因郊礼议赦，有秦再恩者，上书愿勿赦，引诸葛亮佐刘备数十年不赦事。帝颇疑之。时赵普对曰：「凡郊祀肆眚，圣朝彝典，其仁如天，若刘备区区一方，臣所不取。」上善之，遂定赦。

　　初，太祖将祀南郊，诏：「两京、诸道，自十月后犯强窃盗，不得预郊祀之赦。所在长吏告谕，民无冒法。」是后将祀，必先申明此诏。天圣五年，马亮言：「朝廷虽有是诏，而法官断狱乃言终是会赦，多所宽贷，惠奸失诏旨。」遂诏：「已下约束而犯劫盗，及官典受赃，勿复奏，悉论如律。」七年春，京师雨，弥月不止。仁宗谓辅臣曰：「岂政事未当天心耶？」因言：「向者大辟覆奏，州县至于三，京师至于五，盖重人命如此。其戒有司，决狱议罪，毋或枉滥。」又曰：「赦不欲数，然舍是无以召和气。」遂命赦天下。

　　帝在位久，明于人之情伪，尤恶讦人阴事，故一时士大夫习为惇厚。久之，小人乘间密上书，疏人过失，好事稍相与唱和，又按人赦前事。翰林学士张方平、御史吕诲以为言，因下诏曰：「盖闻治古，君臣同心，上下协穆，而无激讦之俗，何其德之盛也！朕窃慕焉。嘉与公卿大夫同底斯道，而教化未至，浇薄日滋。比者中外群臣，多上章言人过失，暴扬难验之罪，或外托公言，内缘私忿，诋欺暖昧，苟陷善良。又赦令者，所以与天下更始，而有司多举按赦前之事，殆非信命令，重刑罚，使人洒心自新之意也。今有上言告人罪，言赦前事者，讯之。至于言官，宜务大体，非事关朝政，自余小过细故，勿须察举。」

　　神宗即位，又诏曰：「夫赦令，国之大恩，所以荡涤瑕秽，纳于自新之地，是以圣王重焉。中外臣僚多以赦前事捃摭吏民，兴起狱讼，苟有诖误，咸不自安，甚非持心近厚之义，使吾号令不信于天下。其内外言事、按察官，毋得依前举劾，具按取旨，否则科违制之罪。御史台觉察弹奏，法寺有此奏按，许举驳以闻。」知谏院司马光言曰：「按察之官，以赦前事兴起狱讼，禁之诚为大善。至于言事之官，事体稍异。何则？御史之职，本以绳按百僚，纠摘隐伏。奸邪之状，固非一日所为。国家素尚宽仁，数下赦令，或一岁之间至于再三，若赦前之事皆不得言，则其可言者无几矣。万一有奸邪之臣，朝廷不知，误加进用，御史欲言则违今日之诏，若其不言，则陛下何从知之？臣恐因此言者得以藉口偷安，奸邪得以放心不惧。此乃人臣之至幸，非国家之长利也。请追改前诏，刊去'言事'两字。」光论至再，帝谕以「言者好以赦前事诬人」，光对曰：「若言之得实，诚所欲闻，若其不实，当罪言者。」帝命光送诏于中书。

　　熙宁七年三月，帝以旱，欲降赦。时已两赦，王安石曰：「汤旱，以六事自责曰：'政事不节与？'若一岁三赦，是政不节矣，非所以弭灾也。」乃止。八年，编定《废免人叙格》，常赦则郡县以格叙用，凡三期一叙，即期未满而遇非次赦者，亦如之。

　　元祐元年，门下省言：「当官以职事堕旷，虽去官不免，犹可言。至于赦降大恩，与物更始，虽劫盗杀人亦蒙宽宥，岂可以一事差失，负罪终身？今刑部所修不以去官、赦降原减条，请更删改。」

　　徽宗在位二十五年，而大赦二十六，曲赦十四，德音三十七。而南渡之后，绍熙岁至四赦，盖刑政紊而恩益滥矣。

　　宋自祖宗以来，三岁遇郊则赦，此常制也。世谓三岁一赦，于古无有。景祐中，言者以为：「三王岁祀圜丘，未尝辄赦。自唐兴兵以后，事天之礼不常行，因有大赦，以荡乱狱。且有罪者宽之未必自新，被害者抑之未必无怨。不能自新，将复为恶，不能无怨，将悔为善。一赦而使民悔善长恶，政教之大患也。愿罢三岁一赦，使良民怀惠，凶人知禁。或谓未可尽废，即请命有司，前郊三日理罪人，有过误者引而赦之。州县须诏到仿此。」疏奏，朝廷重其事，第诏：「罪人情重者，毋得以一赦免。」然亦未尝行。 
　
　



　
                   
志第一百五十五艺文一
　
　　《易》曰：「观乎天文，以察时变；观乎人文，以化成天下。」文之有关于世运，尚矣。然书契以来，文字多而世代日降；秦火而后，文字多而世教日兴，其故何哉？盖世道升降，人心习俗之致然，非徒文字之所为也。然去古既远，苟无斯文以范防之，则愈趋而愈下矣。故由秦而降，每以斯文之盛衰，占斯世之治忽焉。

　　宋有天下先后三百余年，考其治化之污隆，风气之离合，虽不足以拟伦三代，然其时君汲汲于道艺，辅治之臣莫不以经术为先务，学士搢绅先生，谈道德性命之学，不绝于口，岂不彬彬乎进于周之文哉！宋之不竞，或以为文胜之弊，遂归咎焉，此以功利为言，未必知道者之论也。

　　历代之书籍，莫厄于秦，莫富于隋、唐。隋嘉则殿书三十七万卷。而唐之藏书，开元最盛，为卷八万有奇。其间唐人所自为书，几三万卷，则旧书之传者。至是盖亦鲜矣。陵迟逮于五季，干戈相寻，海寓鼎沸，斯民不复见《诗》、《书》、《礼》、《乐》之化。周显德中，始有经籍刻板，学者无笔札之劳，获睹古人全书。然乱离以来，编帙散佚，幸而存者，百无二三。

　　宋初，有书万余卷。其后削平诸国，收其图籍，及下诏遣使购求散亡，三馆之书，稍复增益。太宗始于左升龙门北建崇文院，而徙三馆之书以实之。又分三馆书万余卷别为书库，目曰「秘阁」。阁成，亲临幸观书，赐从臣及直馆宴。又命近习侍卫之臣纵观群书。

　　真宗时，命三馆写四部书二本，置禁中之龙图阁及后苑之太清楼，而玉宸殿、四门殿亦各有书万余卷。又以秘阁地隘，分内藏西库以广之，其右文之意，亦云至矣。已而王宫火，延及崇文、秘阁，书多煨烬。其仅存者，迁于右掖门外，谓之崇文外院，命重写书籍，选官详覆校勘，常以参知政事一人领之，书成，归于太清楼。

　　仁宗既新作崇文院，命翰林学士张观等编四库书，仿《开元四部录》为《崇文总目》，书凡三万六百六十九卷。神宗改官制，遂废馆职，以崇文院为秘书省，秘阁经籍图书以秘书郎主之，编辑校定，正其脱误，则主于校书郎。

　　徽宗时，更《崇文总目》之号为《秘书总目》。诏购求士民藏书，其有所秘未见之书足备观采者，仍命以官。且以三馆书多逸遗，命建局以补全校正为名，设官总理，募工缮写。一置宣和殿，一置太清楼，一置秘阁。自熙宁以来，搜访补辑，至是为盛矣。

　　尝历考之，始太祖、太宗、真宗三朝，三千三百二十七部，三万九千一百四十二卷。次仁、英两朝，一千四百七十二部，八千四百四十六卷。次神、哲、徽、钦四朝，一千九百六部，二万六千二百八十九卷。三朝所录，则两朝不复登载，而录其所未有者。四朝于两朝亦然。最其当时之目，为部六千七百有五，为卷七万三千八百七十有七焉。迨夫靖康之难，而宣和、馆阁之储荡然靡遗。高宗移跸临安，乃建秘书省于国史院之右，搜访遗阙，屡优献书之赏，于是四方之藏，稍稍复出，而馆阁编辑，日益以富矣。当时类次书目，得四万四千四百八十六卷。至宁宗时续书目，又得一万四千九百四十三卷，视《崇文总目》，又有加焉。自是而后，迄于终祚，国步艰难，军旅之事，日不暇给，而君臣上下，未尝顷刻不以文学为务，大而朝廷，微而草野，其所制作、讲说、纪述、赋咏，动成卷帙，垒而数之，有非前代之所及也。虽其间鈲裂大道，疣赘圣谟，幽怪恍惚，繁琐支离有所不免，然而瑕瑜相形，雅郑各趣，譬之万派归海，四渎可分，繁星丽天，五纬可识，求约于博，则有要存焉。

　　宋旧史，自太祖至宁宗，为书凡四。志艺文者，前后部帙，有亡增损，互有异同。今删其重复，合为一志，盖以宁宗以后史之所未录者，仿前史分经、史、子、集四类而条列之，大凡为书九千八百十九部，十一万九千九百七十二卷云。

　　经类十：一曰《易》类，二曰《书》类，三曰《诗》类，四曰《礼》类，五曰《乐》类，六曰《春秋》类，七曰《孝经》类，八曰《论语》类，九曰经解类，十曰小学类。

　　《周易古经》一卷

　　薛贞注《归藏》三卷

　　《易传》十卷题卜子夏传

　　《周易上下经》六卷

　　《系辞说卦序卦杂卦》三卷韩康伯注。

　　郑玄《周易文言注义》一卷

　　王弼《略例》一卷

　　《易辨》一卷

　　阮嗣宗《通易论》一卷

　　干宝《易传》十卷

　　《易髓》八卷晋人撰，不知姓名

　　孔颖达《正义》十四卷

　　《玄谈》六卷

　　《易正义补阙》七卷

　　任正一《甘棠正义》三十卷

　　关朗《易传》一卷

　　王肃《传》十一卷

　　陆德明《释文》一卷

　　卫元嵩《周易元包》十卷苏源明传，李江注

　　李鼎祚《集解》十卷

　　史文徽《易口诀义》六卷

　　成玄英《流演穷寂图》五卷

　　蔡广成《启源》十卷

　　又《周易外义》三卷

　　沙门一行《传》十二卷

　　王隐《要削》三卷

　　陆希声《传》十三卷

　　郭京《举正》三卷

　　东乡助《物象释疑》一卷

　　邢璹《补阙周易正义略例疏》三卷

　　李翱《易诠》七卷

　　张弧《周易上经王道小疏》五卷

　　张韩《启玄》一卷

　　青城山人《揲蓍法》一卷

　　王昭素《易论》三十三卷

　　纵康乂《周易会通正义》三十三卷

　　阴洪道《周易新论传疏》十卷

　　陈抟《易龙图》一卷

　　范谔昌《大易源流图》一卷

　　又《证坠简》一卷

　　胡旦《易演圣通论》十六卷

　　石介《口义》十卷

　　冀震《周易义略》十卷

　　代渊《周易旨要》二十卷

　　何氏《易讲疏》十三卷不著名

　　陆秉《意学》十卷

　　《古易》十三卷出王洙家

　　王洙《言象外传》十卷

　　刘牧《新注周易》十一卷

　　又《卦德通论》一卷

　　《易数钩隐图》一卷

　　吴秘《周易通神》一卷

　　黄黎献《略例》一卷

　　又《室中记师隐诀》一卷

　　龚鼎臣《补注易》六卷

　　彭汝砺《易义》十卷

　　赵令湑《易发微》十卷

　　乔执中《易说》十卷

　　赵仲锐《易义》五卷

　　谢湜《易义》十二卷

　　谭世勣《易传》十卷

　　陆太易《周易口诀》七卷

　　冀珍《周易阐微诗》六卷

　　李赞《周易说》九卷

　　张杲《周易罔象成名图》一卷

　　裴通《周易玄解》三卷

　　邵雍《皇极经世》十二卷

　　又《叙篇系述》二卷

　　《观物外篇》六卷门人张湣记雍之言

　　《观物内篇解》二卷雍之子伯温编

　　邵伯温《周易辨惑》一卷

　　常豫《易源》一卷

　　徐庸《周易意蕴凡例总论》一卷

　　又《卦变解》二卷

　　宋咸《易训》三卷

　　又《易补注》十卷

　　又《刘牧王弼易辨》二卷

　　皇甫泌《易解》十九卷

　　郑扬庭《时用书》二十卷

　　又《明用书》九卷

　　《易传辞》三卷

　　《易传辞后语》一卷

　　陈良献《周易发隐》二十卷

　　石汝砺《乾生归一图》十卷

　　鲍极《周易重注》十卷

　　叶昌龄《图义》二卷

　　胡瑗《易解》一十二卷

　　《口义》十卷

　　《系辞说卦》三卷

　　欧阳修《易童子问》三卷

　　阮逸《易筌》六卷

　　王安石《易解》十四卷

　　尹天民《易论要纂》一卷

　　又《易说拾遗》二卷

　　司马光《易说》一卷

　　又三卷

　　《系辞说》二卷

　　鲜于侁《周易圣断》七卷

　　苏轼《易传》九卷

　　程颐《易传》九卷

　　又《易系辞解》一卷

　　张载《易说》十卷

　　吕大临《易章句》一卷

　　龚原《续解易义》十七卷

　　又《易传》十卷

　　李平西《河图传》一卷

　　李遇《删定易图序论》六卷

　　张弼《易解义》十卷

　　顾叔思《周易义类》三卷

　　刘概《易系辞》十卷

　　晁说之《录古周易》八卷

　　晁补之《太极传》五卷

　　《因说》一卷

　　《太极外传》一卷

　　游酢《易说》一卷

　　耿南仲《易解义》十卷

　　安泳《周易解义》一部卷亡

　　陈瓘《了斋易说》一卷

　　邹浩《系辞纂义》二卷

　　张根《易解》九卷

　　《周易六十四卦赋》一卷题颍川陈君作，名亡

　　林德祖《易说》九卷

　　陈禾《易传》十二卷

　　李授之《易解通义》三十卷

　　朱震《易传》十一卷

　　《卦图》三卷

　　《易传丛说》一卷

　　张汝明《易索》十三卷

　　郭忠孝《兼山易解》二卷

　　又《四学渊源论》三卷

　　任奉古《周易发题》一卷

　　陈高《八卦数图》二卷

　　林壝《易说》十二卷

　　《变卦》八卷

　　《变卦纂集》一卷

　　凌唐佐《集解》六卷

　　袁枢《学易索隐》一卷

　　夏休《讲义》九卷

　　郭雍《传家易解》十一卷

　　沈该《易小传》六卷

　　都絜《易变体》十六卷

　　郑克《揲蓍古法》一卷

　　吴沆《易璇玑》三卷

　　李椿年《易解》八卷

　　《疑问》一卷

　　李光《易说》十卷

　　李衡《易义海撮要》十二卷

　　洪兴祖《易古经考异释疑》一卷

　　张行成《元包数总义》二卷

　　《述衍》十八卷

　　《通变》四十八卷

　　晁公武《易诂训传》十八卷

　　胡铨《易传拾遗》十卷

　　程大昌《易原》十卷

　　又《易老通言》十卷

　　杨万里《易传》二十卷

　　林栗《易经传集解》三十六卷

　　李舜臣《易本传》三十三卷

　　曾穜《大易粹言》十卷

　　吕祖谦《定古易》十二篇为一卷

　　又《音训》二卷

　　《周易系辞精义》二卷

　　朱熹《易传》十一卷

　　又《本义》十二卷

　　《易学启蒙》三卷

　　《古易音训》二卷

　　张浚《易传》十卷

　　倪思《易训》三十卷

　　赵善誉《易说》二卷

　　刘文郁《易宏纲》八卷

　　吴仁杰《古易》十二卷

　　又《周易图说》二卷

　　《集古易》一卷

　　王日休《龙舒易解》一卷

　　刘翔《易解》六卷

　　胡有开《易解义》四十卷

　　邹巽《易解》六卷

　　郑刚中《周易窥余》十五卷

　　杨简《己易》一卷

　　潘梦旂《大易约解》九卷

　　麻衣道者《正易心法》一卷

　　郑东卿《易说》三卷

　　项安世《周易玩辞》十六卷

　　程迥《易章句》十卷

　　又《外编》一卷

　　《占法》

　　《古易考》一卷

　　林至《易裨传》一卷

　　叶适《习学记言·周易述释》一卷

　　李椿《观画》二卷

　　王炎《笔记》八卷

　　郑汝谐《易翼传》二卷

　　汤羲《周易讲义》三卷

　　乐只道人《羲文易论微》六卷姓名亡

　　朱氏《三宫易》一卷名亡

　　刘烈《虚谷子解卦周易》三卷

　　刘牧、郑夫注《周易》七卷

　　杨文焕《五十家易解》四十三卷

　　孙份《周易先天流衍图》十二卷程敦厚序

　　刘半千《羲易正元》一卷

　　冯椅《易学》五十卷

　　商飞卿《讲义》一卷

　　《周易卦类》三卷

　　《易辞微》三卷

　　《易正经明疑录》一卷

　　《易传》四卷

　　《口义》六卷

　　《易枢》十卷

　　《系辞要旨》一卷

　　并不知作者

　　《易乾凿度》三卷

　　《易纬》七卷

　　《易纬稽览图》一卷

　　《易通卦验》二卷

　　并郑玄注

　　《流演通卦验》一卷不知作者

　　王柏《读易记》十卷

　　又《涵古易说》一卷

　　《大象衍义》一卷

　　曾几《易释象》五卷

　　刘禹偁《易解》十卷

　　程达《易解》十卷

　　戴溪《易总说》二卷

　　赵汝谈《易说》三卷

　　真德秀《复卦说》一卷

　　吴如愚《易说》一卷

　　李光《易传》十卷

　　李焘《易学》五卷

　　又《大传杂说》一卷

　　朱承祖《易摭卦总论》一十卷

　　林起鳌《易述古言》二卷

　　方实孙《读易记》八卷

　　魏了翁《易集义》六十四卷

　　又《易要义》一十卷

　　郑子厚《大易观象》三十二卷张野补注

　　右《易》类二百十三部，一千七百四十卷。王柏《读易记》以下不著录十九部，一百八十六卷

　　《尚书》十二卷汉孔安国传

　　《古文尚书》二卷孔安国隶

　　伏胜《大传》三卷郑玄注

　　《汲冢周书》十卷晋太康中，于汲郡得之。孔晁注

　　陆德明《释文音义》一卷

　　孔颖达《正义》二十卷

　　冯继先《尚书广疏》十八卷

　　又《尚书小疏》十三卷

　　尹恭初《尚书新修义疏》二十六卷

　　胡旦《尚书演圣通论》七卷

　　胡瑗《洪范口义》一卷

　　苏洵《洪范图论》一卷

　　程颐《尧典舜典解》一卷

　　王安石《新经书义》十三卷

　　又《洪范传》一卷

　　苏轼《书传》十三卷

　　《书说》一卷程颐门人记

　　孔武仲《书说》十三卷

　　曾肇《书讲义》八卷

　　陈谔《开宝新定尚书释文》三卷

　　孟先《禹贡治水图》一卷

　　《尚书洪范五行记》一卷

　　王晦叔《周书音训》十二卷

　　司马康等《无逸讲义》一卷

　　吴安诗等《无逸说命解》二卷

　　刘彝《洪范解》六卷

　　曾旼等《讲义》三十卷

　　叶梦得《书传》十卷

　　张纲《解义》三十卷

　　吴孜《大义》三卷

　　吴棫《裨传》十二卷

　　张九成《尚书详说》五十卷

　　洪兴祖《口义发题》一卷

　　陈鹏飞《书解》三十卷

　　程大昌《书谱》二十卷

　　又《禹贡论》五卷

　　《禹贡论图》五卷

　　《禹贡后论》一卷

　　晁公武《尚书诂训传》四十六卷

　　史浩《讲义》二十二卷

　　吕祖谦《书说》三十五卷

　　黄度《书说》七卷

　　李舜臣《尚书小传》四卷

　　吴仁杰《尚书洪范辨图》一卷

　　陈伯达《翼范》一卷

　　朱熹《书说》七卷黄士毅集

　　林之奇《集解》五十八卷

　　陈经《详解》五十卷

　　康伯成《书传》一卷

　　夏僎《书解》十六卷

　　王炎《小传》十八卷

　　孙泌《尚书解》五十二卷

　　蔡沉《书传》六卷

　　胡瑗《尚书全解》二十八卷

　　成申之《四百家集解》五十八卷

　　杨王集《尚书义宗》三卷

　　《三坟书》三卷元丰中毛渐所得

　　《尚书治要图》五卷

　　《尚书解题》一卷

　　《浑灏发旨》一卷

　　并不知作者

　　王柏《读书记》十卷

　　又《书疑》九卷

　　《书附传》四十卷

　　袁燮《书钞》十卷

　　袁觉《读书记》二十三卷

　　黄伦《尚书精义》六十卷

　　赵汝谈《书说》二卷

　　卞大亨《尚书类数》二十卷

　　胡铨《书解》四卷

　　李焘《尚书百篇图》一卷

　　刘甄《书青霞集解》二十卷

　　应镛《书约义》二十五卷

　　魏了翁《书要义》二十卷

　　右《书》类六十部，八百二卷。王柏《读书记》以下不著录十三部，二百四十四卷

　　《韩诗外传》十卷汉韩婴传

　　《毛诗》二十卷汉毛苌为诂训传，郑玄笺

　　郑玄《诗谱》三卷

　　陆玑《草木鸟兽虫鱼疏》二卷

　　孔颖达《正义》四十卷

　　陆德明《诗释文》三卷

　　成伯玙《毛诗指说统论》一卷

　　又《毛诗断章》二卷

　　张䜣《别录》一卷

　　《毛诗正数》二十卷

　　《毛诗释题》二十卷

　　《毛诗小疏》二十卷

　　鲜于侁《诗传》六十卷

　　李常《诗传》十卷

　　鲁有开《诗集》十卷

　　胡旦《毛诗演圣通论》二十卷

　　宋咸《毛诗正纪》三卷

　　又《外义》二卷

　　刘宇《诗折衷》二十卷

　　苏子才《毛诗大义》三卷

　　周轼《笺传辨误》八卷

　　丘铸《周诗集解》二十卷

　　欧阳修《诗本义》十六卷

　　又《补注毛诗谱》一卷

　　苏辙《诗解集传》二十卷

　　彭汝砺《诗义》二十卷

　　赵令湑《讲义》二十卷

　　乔执中《讲义》十卷

　　毛渐《诗集》十卷

　　沈铢《诗传》二十卷

　　孔武仲《诗说》二十卷

　　王商范《毛诗序义索隐》二卷

　　王安石《新经毛诗义》二十卷

　　《舒王诗义外传》十二卷

　　《新解》一卷程颐门人记其师之说

　　张载《诗说》一卷

　　赵仲锐《诗义》三卷

　　游酢《诗二南义》一卷

　　范祖禹《诗解》一卷

　　杨时《诗辨疑》一卷

　　茅知至《周诗义》二十卷

　　蔡卞《毛诗名物解》二十卷

　　董逌《广川诗故》四十卷

　　吴良辅《诗重文说》七卷

　　刘孝孙《正论》十卷

　　吴景山《十五国风咨解》一卷

　　刘泉《毛诗判篇》一卷

　　吴棫《毛诗叶韵补音》十卷

　　李樗《毛诗详解》四十六卷

　　晁公武《毛诗诂训传》二十卷

　　吕祖谦《家塾读诗记》三十二卷

　　郑樵《诗传》二十卷

　　又《辨妄》六卷

　　范处义《诗学》一卷

　　又《解颐新语》十四卷

　　《诗补传》三十卷

　　朱熹《诗集传》二十卷

　　《诗序辨》一卷

　　张贵谟《诗说》三十卷

　　郑谔《毛诗解义》三十卷

　　黄度《诗说》三十卷

　　吴氏《诗本义补遗》二卷名亡

　　戴溪《续读诗记》三卷

　　钱文子《白石诗传》一十卷

　　又《诗训诂》三卷

　　黄邦彦《讲义》三卷

　　鲜于戣《诗颂解》三卷

　　黄櫄《诗解》二十卷

　　《总论》一卷

　　林岊《讲义》五卷

　　《三十家毛诗会解》一百卷吴纯编，王安石解义

　　《毛诗释篇目疏》十卷

　　《诗疏要义》一卷

　　《毛诗玄谈》一卷

　　《毛诗章疏》三卷

　　《毛诗提纲》一卷

　　《毛诗名物性门类》八卷

　　《义方》二十卷

　　《释文》二十卷

　　《通义》二十卷

　　《毛郑诗学》十卷

　　《诗关雎义解》一部

　　《比兴穷源》一卷

　　并不知作者

　　陈寅《诗传》十卷

　　许奕《毛诗说》三卷

　　李焘《诗谱》三卷

　　王应麟《诗考》五卷

　　又《诗地理考》五卷

　　《诗草木鸟兽虫鱼广疏》六卷

　　辅广《诗说》一部

　　严粲《诗集》一部

　　王质《诗总闻》二十卷

　　魏了翁《诗要义》二十卷

　　王柏《诗辨说》二卷

　　又《诗可言》二十卷

　　高端叔《诗说》一卷

　　曹粹中《诗说》三十卷

　　项安世《毛诗前说》一卷

　　又《诗解》二十卷

　　郑庠《诗古音辨》一卷

　　右《诗》类八十二部，一千一百二十卷。陈寅《诗传》以下不著录十四部，二百四十五卷

　　《仪礼》十七篇高堂生传

　　《大戴礼记》十三卷戴德纂

　　《礼记》二十卷戴圣纂

　　郑玄《古礼注》十七卷

　　又《周礼注》十二卷

　　《礼记注》二十卷

　　《礼记月令注》一卷

　　崔灵恩《三礼义宗》三十卷

　　成伯玙《礼记外传》十卷张幼伦注

　　韦彤《五礼精义》十卷

　　又《五礼纬书》二十卷

　　丘光庭《兼明书》四卷

　　杜肃《礼略》十卷

　　陆德明《音义》一卷

　　又《古礼释文》一卷

　　贾公彦《仪礼疏》五十卷

　　又《礼记疏》五十卷

　　《周礼疏》五十卷

　　孔颖达《礼记正义》七十卷

　　聂崇义《三礼图集注》二十卷

　　杨逢殷《礼记音训指说》二十卷

　　上官均《曲礼讲义》二十卷

　　欧阳丙《三礼名义》五卷

　　鲁有开《三礼通义》五卷

　　殷介集《五礼极义》一卷

　　孙玉汝《五礼名义》十卷

　　余希文《井田王制图》一卷

　　《胡先生中庸义》一卷盛乔纂集

　　李洪泽《直礼》一卷

　　张诜《丧礼》十卷

　　《礼粹》二十卷不知作者

　　王悫《中礼》八卷

　　程颢《中庸义》一卷

　　吕大临《大学》一卷

　　又《中庸》一卷

　　《礼记传》十六卷

　　乔执中《中庸义》一卷

　　游酢《中庸解义》五卷

　　王安石《新经周礼义》二十二卷

　　王昭禹《周礼详解》四十卷

　　陆佃《礼记解》四十卷

　　又《礼象》十五卷

　　《述礼新说》四卷

　　《仪礼义》十七卷

　　何洵直《礼论》一卷

　　陆佃《大裘议》一卷

　　郭忠孝《中庸说》一卷

　　龚原《周礼图》十卷

　　郭雍《中庸说》一卷

　　陈详道《注解仪礼》三十二卷

　　又《礼例详解》十卷

　　《礼书》一百五十卷

　　陈旸《礼记解义》十卷

　　李格非《礼记精义》十六卷

　　杨时《周礼义辨疑》一卷

　　又《中庸解》一卷

　　喻樗《大学解》一卷

　　司马光等《六家中庸大学解义》一卷

　　江与山《周礼秋官讲义》一卷

　　马希孟《礼记解》七十卷

　　《四先生中庸解义》一卷程颐、吕大临、游酢、杨时撰

　　方悫《礼记解义》二十卷

　　王普《深衣制度》一卷

　　夏休《周礼井田谱》二十卷

　　《破礼记》二十卷

　　周燔《仪礼详解》十七卷

　　李如圭《仪礼集释》十七卷

　　史浩《周官讲义》十四卷

　　郑谔《周礼解义》二十二卷

　　黄度《周礼说》五卷

　　徐焕《周官辨略》十八卷

　　陈傅良《周礼说》一卷

　　徐行《周礼微言》十卷

　　易祓《周礼总义》三十六卷

　　朱熹《仪礼经传通解》二十三卷

　　又《大学章句》一卷

　　《或问》二卷

　　《中庸章句》一卷

　　《或问》二卷

　　《中庸辑略》二卷

　　《十先生中庸集解》二卷朱熹序

　　《三家冠婚丧祭礼》五卷司马光、程颐、张载定

　　吴仁杰《禘祫绵蕞书》三卷

　　刘彝《周礼中义》十卷

　　张九成《中庸说》一卷

　　《大学说》一卷

　　戴溪《曲礼口义》二卷

　　《学记口义》二卷

　　司马光《中庸大学广义》一卷

　　钱文子《中庸集传》一卷

　　胡铨《礼记传》十八卷

　　又《周礼传》十二卷

　　《二礼讲义》一卷

　　倪思《中庸集义》一卷

　　汪应辰《二经雅言》二卷

　　张淳《仪礼识误》一卷

　　俞庭椿《周礼复古编》三卷

　　黄干《续仪礼经传通解》二十九卷

　　又《仪礼集传集注》十四卷

　　林椅《周礼纲目》八卷

　　《摭说》一卷

　　郑景炎《周礼开方图说》一卷

　　李心传《丁丑三礼辨》二十三卷

　　郑伯谦《太平经国书统集》七卷

　　郑氏《三礼名义疏》五卷不著名

　　又《三礼图》十二卷

　　《江都集礼图》五十卷

　　《三礼图驳议》二十卷

　　《仪礼类例》十卷

　　《周礼类例义断》二卷

　　《二礼分门统要》三十六卷

　　《礼记小疏》二十卷

　　并不知作者

　　石{敦山}《中庸集解》二卷

　　项安世《中庸说》一卷

　　又《周礼丘乘图说》一卷

　　卫湜《礼记集说》一百六十卷

　　杨简《孔子闲居讲义》一卷

　　郑樵《乡饮礼》七卷

　　张虙《月令解》十二卷

　　晁公武《中庸大传》一卷

　　杨复《仪礼图解》十七卷

　　魏了翁《仪礼要义》五十卷

　　又《礼记要义》三十三卷

　　《周礼折衷》二卷

　　《周礼要义》三十卷

　　赵顺孙《中庸纂疏》三卷

　　袁甫《中庸详说》二卷

　　陈尧道《中庸说》十三卷

　　又《大学说》十一卷

　　真德秀《大学衍义》四十二卷

　　谢兴甫《中庸大学讲义》三卷

　　王与之《周礼订义》八十卷

　　王应麟《集解践祚篇》一册

　　右《礼》类一百十三部，一千三百九十九卷。石{敦山}《中庸集解》以下不著录二十六部，四百六十九卷

　　蔡琰《胡笳十八拍》四卷

　　孔衍《琴操引》三卷

　　谢庄《琴论》一卷

　　梁武帝《钟律纬》一卷

　　陈僧智匠《古今乐录》十三卷

　　赵邦利《弹琴手势谱》一卷

　　又《弹琴右手法》一卷

　　唐玄宗《金风乐弄》一卷

　　太宗《九弦琴谱》二十卷

　　《琴谱》六卷

　　《唐宗庙用乐仪》一卷

　　《唐肃明皇后庙用乐仪》一卷

　　崔令钦《教坊记》一卷

　　吴兢《乐府古题要解》二卷

　　王昌龄《续乐府古解题》一卷

　　刘贶《大乐令壁记》三卷

　　《大乐图义》一卷不知作者

　　田琦《声律要诀》十卷

　　薛易简《琴谱》一卷

　　段安节《琵琶录》一卷

　　又《乐府杂录》二卷

　　《乐府古题》一卷

　　陆鸿渐《教坊录》一卷

　　李勉《琴说》一卷

　　陈拙《琴籍》九卷

　　徐景安《新纂乐书》三十卷

　　赵惟简《琴书》三卷

　　宋仁宗《明堂新曲谱》一卷

　　又《景祐乐髓新经》一卷

　　《审乐要记》二卷

　　徽宗《黄钟徵角调》二卷

　　沈括《乐论》一卷

　　又《乐器图》一卷

　　《三乐谱》一卷

　　《乐律》一卷

　　冯元、宋祁《景祐广乐记》八十一卷

　　宋祁《大乐图》一卷

　　聂冠卿《景祐大乐图》二十卷

　　刘次庄《乐府集》十卷

　　《乐府集序解》一卷

　　《大周正乐》八十八卷五代周窦俨订论

　　《蜀雅乐仪》三十卷

　　房庶《补亡乐书总要》三卷

　　《真馆饮福等》一卷

　　蔡攸《燕乐》三十四册

　　范镇《新定乐法》一卷

　　崔遵度《琴笺》一卷

　　李宗谔《乐纂》一卷

　　陈康士《琴调》三卷

　　又《琴调》十七卷

　　《琴书正声》十卷

　　《琴调》十七卷

　　《琴谱记》一卷

　　《琴调谱》一卷

　　《楚调五章》一卷

　　《离骚谱》一卷

　　李约《琴曲东杓谱》一卷

　　《琴调广陵散谱序》一卷

　　独孤寔《九调谱》一卷

　　齐嵩《琴雅略》一卷

　　僧辨正《琴正声九弄》九卷

　　朱文齐《琴杂调谱》十二卷

　　萧祐一作「祜」

　　《无射商九调谱》一卷

　　吕渭一作「滨」

　　《广陵止息谱》一卷

　　张淡正《琴谱》一卷

　　蔡翼《琴调》一卷

　　僧道英《琴德谱》一卷

　　王邈《琴谱》一卷

　　沈氏《琴书》一卷失名

　　《琴谱调》八卷李翱用指法

　　《琴略》一卷

　　《琴式图》一卷

　　《琴谱纂要》五卷

　　胡瑗《景祐乐府奏议》一卷

　　又《皇祐乐府奏议》一卷

　　阮逸《皇祐新乐图记》三卷

　　陈旸《乐书》二百卷

　　僧灵操《乐府诗》一卷

　　吴良辅《琴谱》一卷

　　又《乐书》五卷

　　《乐记》三十六卷

　　杨杰《元丰新修大乐记》五卷

　　刘昺《大晟乐书》二十卷

　　又《乐论》八卷

　　《运谱四议》二十卷

　　《政和颁降乐曲乐章节次》一卷

　　《政和大晟乐府雅乐图》一卷

　　郑樵《系声乐谱》二十四卷

　　李南玉《古今大乐指掌》三卷

　　郭茂倩《乐府诗集》一百卷

　　李昌文《阮咸弄谱》一卷

　　滕康叔《韶武遗音》一卷

　　麹瞻《琴声律》二卷

　　又《琴图》一卷

　　令狐揆《乐要》三卷

　　王大方《琴声韵图》一卷

　　《昭微古今琴样》一卷

　　刘籍《琴义》一卷

　　沈建《乐府广题》二卷

　　马以良《琴谱三均》三卷

　　喻修枢《阮咸谱》一卷

　　吴仁杰《乐舞新书》二卷

　　蔡元定《律吕新书》二卷

　　李如篪《乐书》一卷

　　《琴说》一卷

　　《古乐府》十卷

　　赵德先《乐说》三卷

　　又《乐书》三十卷

　　《历代乐仪》三十卷

　　《乐苑》五卷

　　《琴笺知音操》一卷

　　《乐府题解》一卷

　　《大乐署》三卷

　　《历代歌词》六卷

　　《律吕图》一卷

　　《仿蔡琰胡笳十八拍》

　　并不知作者

　　右《乐》类一百十一部，一千七卷。

　　《春秋》七卷正经

　　杜预《春秋左氏传经传集解》三十卷

　　又《春秋释例》十五卷

　　何休《公羊传》十二卷

　　又《左氏膏肓》十卷

　　范宁《谷梁传》十二卷

　　董仲舒《春秋繁露》十七卷

　　《汲冢师春》一卷师春纯集疏《左传》卜筮事

　　荀卿《公子姓谱》二卷一名《帝王历纪谱》

　　刘炫《春秋述议略》一卷

　　又《春秋义囊》二卷

　　孔颖达《春秋左氏传正义》三十六卷

　　《公羊疏》三十卷

　　杨士勋《春秋谷梁疏》十二卷

　　黄恭密《春秋指要图》一卷

　　李瑾《春秋指掌图》十五卷

　　陈岳《春秋折衷论》三十卷

　　《春秋灾异录》六卷

　　《春秋谥族图》五卷

　　陆德明《三传释文》八卷

　　陆希声《春秋通例》三卷

　　赵匡《春秋阐微纂类义统》十卷

　　陆淳《集传春秋纂例》十卷

　　又《春秋辨疑》七卷

　　《集注春秋微旨》三卷

　　卢仝《春秋摘微》四卷

　　杨蕴《春秋公子谱》一卷

　　左丘明《春秋外传国语》二十一卷韦昭注

　　柳宗元《非国语》二卷

　　叶真《是国语》七卷

　　冯继先《春秋名号归一图》

　　又《春秋名字同异录》五卷

　　杜预《春秋世谱》七卷

　　张暄《春秋龟鉴图》一卷

　　马择言《春秋要类》五卷

　　徐彦《公羊疏》三十卷

　　叶清臣《春秋纂类》十卷

　　孙复《春秋尊王发微》十二卷

　　《春秋总论》一卷

　　李尧俞《春秋集议略论》二卷

　　王沿《春秋集传》十五卷

　　章拱之《春秋统微》二十五卷

　　王哲《春秋通义》十二卷

　　又《皇纲论》五卷

　　丁副《春秋演圣统例》二十卷

　　《春秋三传异同字》一卷

　　朱定序《春秋索隐》五卷

　　杜谔《春秋会义》二十六卷

　　胡瑗《春秋口义》五卷

　　刘敞《春秋传》十五卷

　　又《春秋权衡》十七卷

　　《春秋说例》十一卷

　　《春秋意林》二卷

　　苏辙《春秋集传》十二卷

　　王安石《左氏解》一卷

　　杨彦龄《左氏春秋年表》二卷

　　又《左氏蒙求》二卷

　　沈括《春秋机括》二卷

　　赵瞻《春秋论》三十卷

　　又《春秋经解义例》二十卷

　　唐既济《春秋邦典》二卷

　　孙觉《春秋经社要义》六卷

　　《春秋经解》十五卷

　　《春秋学纂》十二卷

　　晁补之《左氏春秋传杂论》一卷

　　刘分攵《内传国语》十卷

　　《春秋人谱》一卷孙子平、练明道同撰。

　　朱长文《春秋通志》二十卷

　　家安国《春秋通义》二十四卷

　　张大亨《春秋通训》十六卷

　　又《五礼例宗》十卷

　　陆佃《春秋后传》二十卷

　　又《补遗》一卷

　　程颐《春秋传》一卷

　　黎錞《春秋经解》十二卷

　　王裴《春秋义解》十二卷

　　张冒德《春秋传类音》十卷

　　韩台《春秋左氏传口音》三卷

　　陈德宁《公羊新例》十四卷

　　又《谷梁新例》六卷

　　阴洪道《注春秋叙》一卷

　　张翰一作「斡」

　　《春秋排门显义》十卷

　　李撰《春秋总要》十卷

　　袁希一作「孝」

　　政《春秋要类》五卷

　　张德昌《春秋传类》十卷

　　沈纬《春秋谏类》二卷

　　郭翔《春秋义鉴》三十卷

　　王仲孚《春秋类聚》五卷

　　黄彬《春秋叙鉴》二卷

　　《春秋精义》三十卷

　　洪勋《春秋图鉴》五卷

　　《春秋加减》一卷

　　王叡《春秋守鉴》一卷

　　《春秋龟鉴》一卷

　　张杰《春秋指玄》十卷

　　涂昭良《春秋科义雄览》十卷

　　《春秋应判》三十卷

　　丁裔昌《春秋解问》一卷

　　邵川《春秋括义》三卷

　　刘英《春秋列国图》一卷

　　《春秋十二国年历》一卷

　　谢璧《春秋缀英》二卷

　　李涂《春秋事对》五卷蔡延龟注

　　《春秋扶悬》三卷

　　《春秋比事》三卷

　　《春秋要义》十卷

　　《春秋策问》三十卷

　　《春秋夹氏》三十卷

　　李融《春秋枢宗》十卷

　　姜虔嗣《春秋三传纂要》二十卷

　　惠简《春秋通略全义》十五卷

　　元保宗《春秋事要》十卷

　　巩浚一作「潜」

　　《春秋琢瑕》一卷

　　张传靖《左传编纪》十卷

　　崔升《春秋分门属类赋》三卷杨均注

　　裴光辅《春秋机要赋》一卷

　　尹玉羽《春秋音义赋》十卷冉遂良注

　　又《春秋字源赋》二卷杨文举注

　　李象《续春秋机要赋》一卷

　　玉霄《春秋括囊赋集注》一卷

　　王邹彦《春秋蒙求》五卷

　　张杰《春秋图》五卷

　　《春秋指掌图》二卷

　　蹇遵品《左传引帖断义》十卷

　　《春秋纂类义统》十卷本十二卷，第二、第四阙

　　《春秋通义》十二卷

　　《春秋新义》十卷

　　《春秋十二国年历》一卷一名《春秋齐年》

　　《春秋文权》五卷

　　鲁有开《春秋指微》十卷

　　《国语音义》一卷

　　宋庠《国语补音》三卷

　　林概《辨国语》三卷

　　崔表《世本图》一卷

　　杨蕴《春秋年表》一卷

　　谢湜《春秋义》二十四卷

　　又《总义》三卷

　　崔子方《春秋经解》十二卷

　　《春秋本例例要》二十卷

　　吕奎《春秋要旨》十二卷

　　吴元绪《左氏鼓吹》一卷

　　刘易《春秋经解》二卷

　　吴孜《春秋折衷》十二卷

　　范柔中《春秋见微》五卷

　　邹氏《春秋总例》一卷

　　谢子房《春秋备对》十三卷

　　朱振《春秋指要》一卷

　　又《春秋正名颐隐要旨》十二卷

　　《春秋正名颐隐旨要叙论》一卷

　　《春秋讲义》三卷

　　沈滋仁《春秋兴亡图鉴》一卷

　　陈禾《春秋传》十二卷

　　又《春秋统论》一卷

　　任伯雨《春秋绎圣新传》十二卷

　　郑昂《春秋臣传》三十卷

　　邓骥《春秋指踪》二十一卷

　　石公孺《春秋类例》十二卷

　　王当《春秋列国诸臣传》五十一卷

　　张根《春秋指南》十卷

　　李棠《春秋时论》一卷

　　叶梦得《春秋谳》三十卷

　　又《春秋考》三十卷

　　《春秋传》二十卷

　　《石林春秋》八卷

　　《春秋指要总例》二卷

　　胡安国《春秋传》三十卷

　　又《通例》一卷

　　《通旨》一卷

　　余安行《春秋新传》十二卷

　　韩璜《春秋人表》一卷

　　范冲《春秋左氏讲义》四卷

　　黄叔敖《春秋讲义》五卷

　　洪皓《春秋纪咏》三十卷

　　胡铨《春秋集善》十三卷

　　邓名世《春秋四谱》六卷

　　《辨论谱说》一卷

　　刘本《春秋中论》三十卷

　　毕良史《春秋正辞》二十卷

　　环中《左氏春秋二十国年表》一卷

　　《春秋列国臣子表》十卷

　　郑樵《春秋地名谱》十卷

　　又《春秋传》十二卷

　　《春秋考》十二卷

　　周彦熠《春秋名义》二卷

　　毛邦彦《春秋正义》十二卷

　　王日休《春秋孙复解辨失》一卷

　　又《春秋公羊辨失》一卷

　　《春秋左氏辨失》一卷

　　《春秋谷梁辨失》一卷

　　《春秋名义》一卷

　　董自任《春秋总鉴》十二卷

　　夏沐《春秋素志》三百一十五卷

　　又《春秋麟台独讲》十一卷

　　《延陵先生讲义》二卷

　　吕本中《春秋解》二卷

　　晁以武《春秋故训传》三十卷

　　王炫《春秋门例通解》十卷

　　林栗《经传集解》三十三卷

　　时澜《左氏春秋讲义》十卷

　　徐得之《左氏国纪》二十卷

　　萧楚《春秋经辨》十卷

　　胡定《春秋解》十二卷

　　林拱辰《春秋传》三十卷

　　陈傅良《春秋后传》十二卷

　　又《左氏章指》三十卷

　　王汝猷《春秋外传》十五卷

　　程迥《春秋显微例目》一卷

　　又《春秋传》二十卷

　　朱临《春秋私记》一卷

　　《春秋外传》十卷

　　王葆《东宫春秋讲义》三卷

　　《春秋集传》十五卷

　　吕祖谦《春秋集解》三十卷

　　又《左传类编》六卷

　　《左氏博议》二十卷

　　《左氏说》一卷

　　《左氏博议纲目》一卷祖谦门人张成招标注

　　《左氏国语类编》二卷祖谦门人所编

　　沈棐《春秋比事》二十卷

　　李明复《春秋集义》五十卷

　　又《集义纲领》二卷

　　任公辅《春秋明辨》十一卷

　　杨简《春秋解》十卷

　　戴溪《春秋讲义》四卷

　　程公说《春秋分记》九十卷

　　《春秋释疑》二十卷

　　《春秋考异》四卷

　　《春秋加减》四卷

　　《春秋直指》三卷

　　《左氏纪传》五十卷

　　《春秋四传》二十卷

　　《春秋类》六卷

　　《春秋例》六卷

　　《春秋表记》一卷

　　《王侯世系》一卷

　　《春秋释例地名谱》一卷

　　《春秋本旨》五卷

　　《左氏摘奇》十二卷

　　并不知作者。

　　李浃《左氏广诲蒙》一卷

　　章冲《左氏类事始末》五卷

　　王柏《左氏正传》一十卷

　　高端叔《春秋义宗》一百五十卷

　　黎良能《左氏释疑》、《谱学》各一卷

　　沈棐《春秋比事》二十卷

　　吴曾《春秋考异》四卷

　　又《左氏发挥》六卷

　　方淑《春秋直音》三卷

　　石朝英《左传约说》一卷

　　又《百论》一卷

　　黄仲炎《春秋通说》一十三卷

　　辛次膺《属辞比事》五卷

　　李孟传《左氏说》十卷

　　程大昌《演繁露》六卷

　　李焘《春秋学》十卷

　　王应麟《春秋三传会考》三十六卷

　　杨士勋《春秋公谷考异》五卷

　　陆宰《春秋后传补遗》一卷

　　赵震揆《春秋类论》四十卷

　　宇文虚中《春秋纪咏》三十卷

　　王梦应《春秋集义》五十卷

　　李心传《春秋考义》十三卷

　　魏了翁《春秋要义》六十卷

　　陈藻、林希逸《春秋三传正附论》十三卷

　　右《春秋》类二百四十部，二千七百九十九卷。王柏《左氏正传》以下不著录二十三部，四百八十八卷

　　《古文孝经》一卷凡二十二章

　　郑氏注《孝经》一卷

　　唐明皇注《孝经》一卷

　　元行冲《孝经疏》三卷

　　苏彬《孝经疏》一卷

　　邢昺《孝经正义》三卷

　　司马光《古文孝经指解》一卷

　　又《古文孝经指解》一卷

　　赵克孝《孝经传》一卷

　　任奉古《孝经讲疏》一卷

　　张元老《讲义》一卷

　　范祖禹《古文孝经说》一卷

　　吕惠卿《孝经传》一卷

　　吉观国《孝经新义》一部卷亡

　　家滋《解义》二卷

　　王文献《详解》一卷

　　林椿龄《全解》一卷

　　沈处厚《解》一卷

　　赵湘《孝经义》一卷

　　张师尹《通义》三卷

　　张九成《解》四卷

　　朱熹《刊误》一卷

　　黄干《本旨》一卷

　　项安世《孝经说》一卷

　　冯椅《古孝经辑注》一卷

　　《古文孝经解》一卷

　　袁甫《孝经说》三卷

　　王行《孝经同异》三卷

　　右《孝经》类二十六部，三十五卷。袁甫《孝经说》以下不著录二部，六卷

　　《论语》十卷何晏等集解

　　皇侃《论语疏》十卷

　　韩愈《笔解》二卷

　　陆德明《释文》一卷

　　马总《论语枢要》十卷

　　陈锐《论语品类》七卷

　　《论语井田图》一卷

　　邢昺《正义》十卷

　　周武《集解辨误》十卷

　　宋咸《增注》十卷

　　王令《注》十卷

　　纪亶《论语摘科辨解》十卷

　　王安石《通类》一卷

　　王雱《解》十卷

　　孔武仲《论语说》十卷

　　吕惠卿《论语义》十卷

　　蔡申《论语纂》十卷

　　苏轼《解》四卷

　　苏辙《论语拾遗》一卷

　　程颐《论语说》一卷

　　刘正容《重注论语》十卷

　　陈禾《论语传》十卷

　　晁说之《讲义》五卷

　　杨时《解》二卷

　　谢良佐《解》十卷

　　范祖禹《论语说》二十卷

　　游酢《杂解》一卷

　　龚原《论语解》一部卷亡

　　吕大临《解》十卷

　　尹焞《论语解》十卷

　　又《说》一卷

　　侯仲良《说》一卷

　　邹浩《解》十卷

　　汪革《直解》十卷

　　叶梦得《释言》十卷

　　黄祖舜《解义》十卷

　　张九成《解》十卷

　　吴棫《续解》十卷

　　又《考异》一卷

　　《说例》一卷

　　喻樗《玉泉论语学》四卷

　　张栻《解》十卷

　　汤烈《集程氏说》二卷

　　倪思《论语义证》二十卷

　　叶隆古《解义》十卷

　　洪兴祖《论语说》十卷

　　史浩《口义》二十卷

　　薛季宣《论语小学》二卷

　　林栗《论语知新》十卷

　　朱熹《论语精义》十卷

　　又《集注》十卷

　　《集义》十卷

　　《或问》二十卷

　　《论语注义问答通释》十卷

　　郑汝《解义》十卷

　　张演《鲁论明微》十卷

　　《意原》十卷

　　钱文子《论语传赞》二十卷

　　王汝猷《论语归趣》二十卷

　　徐焕《论语赘言》二卷

　　曾几《论语义》二卷

　　陈仪之《讲义》二卷

　　姜得平《本旨》一卷

　　《论语指南》一卷黄祖舜、沈大廉、胡宏辨论

　　戴溪《石鼓答问》三卷

　　《东谷论语》一卷不知作者

　　陈耆卿《论语记蒙》六卷

　　《孔子家语》十卷魏王肃注

　　《论语玄义》十卷

　　《论语要义》十卷

　　《论语口义》十卷

　　《论语展掌疏》十卷

　　《论语阅义疏》十卷

　　《论语世谱》三卷

　　并不知作者。

　　王居正《论语感发》十卷

　　毕良史《论语探古》二十卷

　　黄干《论语通释》十卷

　　又《论语意原》一卷

　　卞圜《论语大意》二十卷

　　高端叔《论语传》一卷

　　真德秀《论语集编》一十卷

　　魏了翁《论语要义》一十卷

　　右《论语》类七十三部，五百七十九卷。王居正《论语感发》以下不著录八部，八十二卷

　　《周公谥法》一卷即《汲冢周书·谥法篇》

　　班固《白虎通》十卷

　　沈约《谥法》十卷

　　贺琛《谥法》三卷

　　晋阳方《五经钩沈》五卷

　　王彦威《续古今谥法》十四卷

　　刘迅《六经》五卷

　　《春秋谥法》一卷即杜预《春秋释例·谥法篇》

　　陆德明《经典释文》三十卷

　　马光极《九经释难》五卷

　　章崇业《五经释题杂问》一卷

　　僧十朋《五经指归》五卷

　　苏鹗《演义》十卷

　　刘餗《六说》五卷

　　《兼讲书》五卷

　　《授经图》三卷

　　胡旦《演圣通论》六十卷

　　刘敞《七经小传》五卷

　　黄敏求《九经余义》一百卷

　　丘光庭《兼明书》二卷

　　李肇《经史释题》二卷

　　颜师古《刊谬正俗》八卷

　　李涪《刊误》二卷

　　《九经要略》一卷

　　《叙元要略》一卷

　　《谥法》三卷

　　《六家谥法》二十卷范镇、周沆编

　　程颐《河南经说》七卷

　　又《五言集解》三卷

　　苏洵《嘉祐谥法》三卷

　　《皇祐谥录》二十卷

　　杨会《经解》三十三卷

　　刘彝《七经中义》一百七十卷

　　蔡攸《政和修定谥法》八十卷

　　杨时《三经义辨》十卷

　　王居正《辨学》七卷

　　郑樵《谥法》三卷

　　李舜臣《诸经讲义》七卷

　　张九成《乡党少仪咸有一德论孟子拾遗》共一卷

　　张载《经学理窟》三卷

　　项安世《家说》十卷

　　《附录》四卷

　　黄干《六经讲义》一卷

　　《六经疑难》十四卷不知作者

　　许奕《九经直音》九卷

　　又《正讹》一卷

　　《诸经正典》十卷

　　《论语尚书周礼讲义》十卷

　　杨甲《六经图》六卷

　　林观过《经说》一卷

　　戴勋《西斋清选》二卷

　　叶仲堪《六经图》七卷

　　俞言《六经图说》十二卷

　　张贵谟《泮林讲义》三卷

　　周士贵《经括》一卷

　　游桂《经学》十二卷

　　《九经经旨策义》九卷不知作者

　　姜得平《诗书遗意》一卷

　　沈贵瑶《四书要义》七篇

　　张九成《中庸大学孝经说》各一卷

　　又《四书解》六十五卷

　　张纲《六经辨疑》五卷

　　又《确论》十卷

　　李焘《五经传授》一卷

　　王应麟《六经天文编》六卷

　　陈应隆《四书辑语》四十卷

　　刘元刚《三经演义》一十一卷孝经、论、孟

　　右经解类五十八部，七百五十三卷。沈贵瑶《四书要义》以下不著录九部，一百四十六卷、篇

　　《尔雅》三卷郭璞注

　　孔鲋《小尔雅》一卷

　　杨雄《方言》十四卷

　　史游《急就章》一卷

　　刘熙《释名》八卷

　　许慎《说文解字》十五卷

　　孙炎《尔雅疏》十卷

　　高琏《尔雅疏》七卷

　　徐锴《说文解字系传》四十卷

　　又《说文解字韵谱》十卷

　　《说文解字通释》四十卷

　　僧昙棫《补说文解字》三十卷

　　钱承志《说文正隶》三十卷

　　张揖《广雅音》三卷

　　吕忱《字林》五卷

　　曹宪《博雅》十卷

　　顾野王《玉篇》三十卷

　　韦昭《辨释名》一卷

　　王僧虔《评书》一卷

　　梁武帝《评书》一卷

　　《千字文》一卷梁周兴嗣次韵

　　颜之推《证俗音字》四卷

　　又《字始》三卷

　　虞荔《鼎录》一卷

　　萧该《汉书音义》三卷

　　陆法言《广韵》五卷

　　唐玄宗《开元文字音义》二十五卷

　　庾肩吾《书品论》一卷

　　陆德明《经典释文》三十卷

　　又《尔雅音义》二卷

　　颜元孙《干禄字书》一卷

　　李嗣真《书后品》一卷

　　《续古今书人优劣》一卷

　　王之明《述书后品》一卷

　　张怀瓘《书诂》一卷

　　又《评书药石论》一卷

　　《六体论》一卷

　　《古文大篆书祖》一卷

　　《书断》三卷

　　颜真卿《笔法》一卷

　　又《韵海鉴源》十六卷

　　朱禹善《书评》一卷

　　又《有唐名书赞》一卷

　　林罕《字源偏傍小说》三卷

　　《金华苑》二十卷

　　张参《五经文字》五卷

　　李商隐《蜀尔雅》三卷

　　颜师古《急就篇注》一卷

　　虞世南《笔髓法》一卷

　　唐玄度《九经字样》一卷

　　又《十体书》一卷

　　张彦远《法书要录》十卷

　　杜林岳《集备要字录》二卷

　　王僧虔《图书会粹》六卷

　　吕总《续古今书人优劣》一卷

　　蔡希宗《法书论》一卷

　　刘伯庄《史记音义》二十卷

　　裴瑜《尔雅注》五卷

　　僧守温《清浊韵钤》一卷

　　黄伯思《东观余论》二卷

　　窦俨《义训》十卷

　　崔逢《玉玺谱》一卷严士元重修，宋魏损润色

　　郭忠恕《佩觿》三卷

　　又《汗简集》七卷

　　《辨字图》四卷

　　《归字图》一卷

　　《正字赋》一卷

　　孙季昭《决疑赋》二卷

　　徐玄《三家老子音义》一卷

　　郑文宝《玉玺记》一卷

　　《景德韵略》一卷戚伦等详定

　　宋高宗《评书》一卷亦名《翰墨志》

　　邢昺《尔雅疏》十卷

　　欧阳融《经典分毫正字》一卷

　　沈立《稽正辨讹》一卷

　　唐耜《字说集解》三十册卷亡

　　钱惟演《飞白书叙录》一卷

　　周越《古今法书苑》十卷

　　祝充《韩文音义》五十卷

　　李舟《切韵》五卷

　　丘世隆《切韵搜隐》五卷

　　刘熙古《切韵拾玉》五卷

　　胡元质《西汉字类》五卷

　　陈天麟《前汉通用古字韵编》五卷

　　陈彭年等《重修广韵》五卷

　　《韵诠》十四卷

　　僧师悦《韵关》一卷

　　丘雍《校定韵略》五卷

　　《韵选》五卷

　　《韵源》一卷

　　孙愐《唐韵》五卷

　　《天宝元年集切韵》五卷

　　释猷智《辨体补修加字切韵》五卷

　　丁度《集韵》十卷

　　又《景祐礼部韵略》五卷

　　《墨薮》一卷不知作者

　　贾昌朝《群经音辨》三卷

　　夏竦《重校古文四声韵》五卷

　　又《声韵图》一卷

　　司马光《切韵指掌图》一卷

　　又《类编》四十四卷

　　刘温润《羌尔雅》一卷

　　宋祁《摘粹》一卷

　　欧阳修《集古录跋尾》六卷

　　句中正《雍熙广韵》一百卷《序例》一卷

　　又《三体孝经》一卷

　　杨南仲《石经》七十五卷

　　又《三体孝经》一卷

　　燕诲《字傍辨误》一卷

　　道士谢利贞《玉篇解疑》三十卷

　　《象文玉篇》二十卷

　　石怀德《隶书赋》一卷

　　褚长文《范指论》一卷

　　李训《节金录》一卷

　　《翰林隐术》一卷

　　荆浩《笔法》一卷

　　韦氏《笔宝两字》五卷

　　徐浩《书谱》一卷

　　又《古迹记》一卷

　　宋敏求《宝刻丛章》三十卷

　　刘敞《先秦古器图》一卷

　　李行中《引经字源》二卷

　　朱长文《续书断》二卷

　　王安石《字说》二十四卷

　　米芾《书评》一卷

　　又《宝章待访集》一卷

　　吕大临《考古图》十卷

　　李公麟《古器图》一卷

　　陆佃《尔雅新义》二十卷

　　《埤雅》二十卷

　　蔡京《崇宁鼎书》一卷

　　张有《复古编》二卷

　　《政和甲午祭礼器款识》一卷

　　王楚《钟鼎篆韵》二卷

　　吴棫《韵补》五卷

　　董衡《唐书释音》二十卷

　　窦莘《唐书音训》四卷

　　《宣和重修博古图录》三十卷

　　赵明诚《金石录》三十卷

　　又别本三十卷

　　薛尚功《重广钟鼎篆韵》七卷

　　《历代钟鼎彝器款识法帖》二十卷

　　张孟《押韵》十卷

　　许冠《韵海》五十卷

　　吴《童训统类》一卷

　　郑樵《石鼓文考》一卷

　　又《字始连环》二卷

　　《象类书》十一卷

　　《论梵书》三卷

　　《尔雅注》三卷

　　《书考》六卷

　　《通志六书略》五卷

　　郏升卿《四声类韵》二卷

　　又《声韵类例》一卷

　　《淳熙监本礼部韵略》五卷

　　刘球《隶韵略》七卷

　　潘纬《柳文音义》三卷

　　僧应之《临书关要》一卷

　　吕本中《童蒙训》三卷

　　周燔《六经音义》十三卷

　　李盛《六经释文》二卷

　　黄瑰《班书韵编》五卷

　　张ＲＴ《石经注文考异》四十卷

　　洪适《隶释》二十七卷

　　《隶续》二十一卷

　　史浩《童丱须知》三卷

　　朱熹《小学之书》四卷

　　又《四子》四卷

　　程端蒙《小学字训》一卷

　　吕祖谦《少仪外传》二卷

　　陈淳《北溪字义》二卷

　　娄机《班马字类》二卷

　　《汉隶字源》六卷

　　《广干禄字书》五卷

　　《古鼎法帖》五卷

　　杨师复《汉隶释文》二卷

　　马居易《汉隶分韵》七卷

　　翟伯寿《籀史》二卷

　　胡寅《注叙古千文》一卷

　　吕氏《叙古千文》一卷

　　《庆元嘉定古器图》六卷

　　僧妙华《互注集韵》二十五卷

　　罗点《清勤堂法帖》六卷

　　李从周《字通》一卷

　　辽僧行均《龙龛手鉴》四卷

　　黄伯思《法帖刊误》一卷

　　释元冲《五音韵镜》一卷

　　施宿《大观法帖总释》二卷

　　又《石鼓音》一卷

　　蔡氏《口诀》一卷名亡

　　《书录》一卷

　　《书隐法》一卷

　　《笔阵图》一卷

　　《西汉字类》一卷

　　《纂注礼部韵略》五卷

　　《翰林禁经》三卷

　　《临汝帖》三卷

　　《笔苑文词》一卷

　　《法帖字证》十卷

　　《正俗字》十卷

　　《书断例传》五卷

　　《洪韵海源》二卷

　　《互注尔雅贯类》一卷

　　《诸家小学总录》二卷

　　《集古系时》十卷

　　《蕃汉语》一卷

　　并不知作者

　　刘绍祐《字学摭要》二卷

　　洪迈《次李翰蒙求》三卷

　　集斋彭氏《小学进业广记》一部

　　王应麟《蒙训》四十四卷

　　又《小学绀珠》十卷

　　《小学讽咏》四卷

　　《补注急就篇》六卷

　　右小学类二百六部，一千五百七十二卷。刘绍祐《字学摭要》以下不著录六部，六十九卷

　　凡经类一千三百四部，一万三千六百八卷。 
　
　



　
                   
志第一百五十六艺文二
　
　　史类十三：一曰正史类，二曰编年类，三曰别史类，四曰史钞类，五曰故事类，六曰职官类，七曰传记类，八曰仪注类，九曰刑法类，十曰目录类，十一曰谱牒类，十二曰地理类，十三曰霸史类。

　　司马迁《史记》一百三十卷裴骃等集注

　　又《史记》一百三十卷陈伯宣注

　　班固《汉书》一百卷颜师古注

　　范晔《后汉书》九十卷章怀太子李贤注

　　赵抃《新校前汉书》一百卷

　　余靖《汉书刊误》三十卷

　　刘昭《补注后汉志》三十卷

　　陈寿《三国志》六十五卷裴松之注

　　房玄龄《晋书》一百三十卷

　　杨齐宣《晋书音义》三卷

　　沈约《宋书》一百卷

　　萧子显《南齐书》五十九卷

　　姚思廉《梁书》五十六卷

　　又《陈书》三十六卷

　　魏收《后魏书》一百三十卷

　　魏澹《后魏书纪》一卷本七卷

　　张太素《后魏书天文志》二卷本百卷，惟存此

　　李百药《北齐书》五十卷

　　令狐德棻《后周书》五十卷

　　颜师古《隋书》八十五卷

　　柳芳《唐书》一百三十卷《唐书叙例目》一卷。

　　刘煦《唐书》二百卷

　　欧阳修、宋祁《新唐书》二百五十五卷《目录》一卷

　　李绘《补注唐书》二百二十五卷

　　薛居正《五代史》一百五十卷

　　欧阳修《新五代史》七十四卷徐无党注

　　张守节《史记正义》三十卷

　　司马贞《史记索隐》三十卷

　　张泌《汉书刊误》一卷

　　《三刘汉书标注》六卷刘敞、刘分攵、刘奉世

　　刘分攵《汉书刊误》四卷

　　吕夏卿《唐书直笔新例》一卷

　　吴缜《新唐书纠缪》二十卷

　　又《五代史纂误》三卷

　　《朱梁列传》十五卷

　　张昭远《后唐列传》三十卷

　　任谅《史论》三卷

　　韩子中《新唐史辨惑》六十卷

　　吴仁杰《两汉刊误补遗》十卷

　　富弼《前汉书纲目》一卷

　　刘巨容《汉书纂误》二卷

　　汪应辰《唐书列传辨证》二十卷

　　《西汉刊误》一卷不知作者

　　王旦《国史》一百二十卷

　　吕夷简《宋三朝国史》一百五十五卷

　　邓洵武《神宗正史》一百二十卷

　　王珪《宋两朝国史》一百二十卷

　　王孝迪《哲宗正史》二百一十卷

　　李焘、洪迈《宋四朝国史》三百五十卷

　　《宋名臣录》八卷

　　《宋勋德传》一卷

　　《宋两朝名臣传》三十卷

　　《咸平诸臣录》一卷

　　《熙宁诸臣传》四卷

　　《两朝诸臣传》三十卷

　　并不知作者。

　　张唐英《宋名臣传》五卷

　　葛炳奎《国朝名臣叙传》二十卷

　　右正史类五十七部，四千四百七十三卷。葛炳奎《国朝名臣叙传》不著录一部，二十卷

　　荀悦《汉纪》三十卷

　　袁宏《后汉纪》三十卷

　　胡旦《汉春秋》一百卷

　　《问答》一卷

　　皇甫谧《帝王世纪》九卷

　　《竹书》三卷荀勖、和峤编

　　萧方等《三十国春秋》三十卷

　　孙盛《晋阳秋》三十卷

　　杜延业《晋春秋略》二十卷

　　裴子野《宋略》二十卷

　　《王通元经薛氏传》十五卷

　　马总《通历》十卷

　　柳芳《唐历》四十卷

　　崔龟从《续唐历》二十二卷

　　裴煜之《唐太宗建元实迹》一卷

　　路惟衡《帝王历数图》十卷

　　陈岳《唐统纪》一百卷

　　丘悦《三国典略》二十卷

　　封演《古今年号录》一卷

　　薛榼《大唐圣运图略》三卷

　　《帝王照录》一卷

　　王起《五位图》三卷

　　苗台符《古今通要》四卷

　　马永易《元和录》三卷

　　《大唐中兴新书纪年》三卷不知作者

　　韦昭度《续皇王宝运录》十卷

　　程正柔《大唐补纪》三卷

　　凌璠《唐录政要》十三卷

　　《唐天祐二年日历》一卷

　　杜光庭《古今类聚年号图》一卷

　　《唐创业起居注》三卷温大雅撰

　　《唐高祖实录》二十卷许敬宗、房玄龄等撰

　　《唐太宗实录》四十卷许敬宗撰

　　《唐高宗后修实录》三十卷。

　　《唐武后实录》二十卷

　　《唐中宗实录》二十卷

　　《唐睿宗实录》十卷又五卷

　　并刘知几、吴兢撰

　　《唐玄宗实录》一百卷元载、令狐峘撰

　　《唐肃宗实录》三十卷元载撰

　　《唐代宗实录》四十卷令狐峘撰

　　《唐德宗实录》五十卷裴垍等撰

　　《唐建中实录》十五卷沈既济撰

　　《唐顺宗实录》五卷韩愈撰

　　《唐宪宗实录》四十卷

　　《唐穆宗实录》二十卷

　　并路隋等撰

　　《唐敬宗实录》十卷李让夷等撰

　　《唐文宗实录》四十卷魏謩修撰。

　　《唐武宗实录》二十卷

　　《唐宣宗实录》三十卷

　　《唐懿宗实录》二十五卷

　　《唐僖宗实录》三十卷

　　《唐昭宗实录》三十卷

　　《唐哀帝实录》八卷

　　并宋敏求撰

　　《五代梁太祖实录》三十卷张衮、郄象等撰

　　《五代唐懿祖纪年录》一卷

　　《五代唐献祖纪年录》一卷

　　《五代唐庄宗实录》三十卷

　　并赵凤、张昭远等撰

　　《五代唐明宗实录》三十卷姚顗等撰

　　《五代唐愍帝实录》三卷张昭远等撰

　　《五代唐废帝实录》十七卷张昭等同撰

　　《五代晋高祖实录》三十卷

　　《五代晋少帝实录》二十卷

　　并窦贞固等撰

　　《五代汉高祖实录》十卷苏逢吉等撰

　　《五代汉隐帝实录》十五卷

　　《五代周太祖实录》三十卷

　　并张昭、尹拙、刘温叟等撰

　　《五代周世宗实录》四十卷宋王溥等撰

　　《南唐烈祖实录》二十卷高远撰

　　《后蜀高祖实录》三十卷

　　《后蜀主实录》四十卷

　　并李昊撰

　　《宋太祖实录》五十卷李沆、沈伦修

　　《太宗实录》八十卷钱若水修

　　《真宗实录》一百五十卷晏殊等同修

　　《仁宗实录》二百卷韩琦等修

　　《英宗实录》三十卷曾公亮等修

　　《神宗实录朱墨本》三百卷旧录本用墨书，添入者用朱书，删去者用黄抹

　　《宋高宗日历》一千卷

　　《孝宗日历》二千卷

　　《光宗日历》三百卷

　　《宁宗日历》五百一十卷重修五百卷

　　《神宗实录》二百卷赵鼎、范冲重修

　　《哲宗实录》一百五十卷

　　《徽宗实录》二百卷

　　并汤思退进

　　《徽宗实录》二百卷李焘重修

　　《钦宗实录》四十卷洪迈修

　　《高宗实录》五百卷傅伯寿撰

　　《孝宗实录》五百卷

　　《光宗实录》一百卷

　　并傅伯寿、陆游等修

　　《宁宗实录》四百九十九册

　　《理宗实录初稿》一百九十册

　　《理宗日历》二百九十二册

　　又《日历》一百八十册

　　《度宗时政记》七十八册

　　《德祐事迹日记》四十五册

　　孙光宪《续通历》十卷

　　范质《五代通录》六十五卷

　　刘蒙叟《甲子编年》二卷

　　《显德日历》一卷周扈蒙、董淳、贾黄中撰

　　龚颖《运历图》三卷

　　陈彭年《唐纪》四十卷

　　宋庠《纪年通谱》十二卷

　　郑向《五代开皇记》三十卷

　　《两朝实录大事》二卷

　　王玉《文武贤臣治蜀编年志》一卷

　　武密《帝王兴衰年代录》二卷

　　《五代春秋》一卷

　　《十代编年纪》一卷

　　并不知作者

　　章寔《历代统纪》一卷

　　司马光《资治通鉴》三百五十四卷

　　又《资治通鉴举要历》八十卷

　　《通鉴前例》一卷

　　《稽古录》二十卷

　　《历年图》六卷

　　《通鉴节要》六十卷

　　《帝统编年纪事珠玑》十二卷

　　《历代累年》二卷

　　刘恕《资治通鉴外纪》十卷

　　又《疑年谱》一卷

　　《通鉴问疑》一卷

　　章衡《编年通载》十卷

　　王岩叟《系年录》一卷

　　《元祐时政记》一卷

　　诸葛深《绍运图》一卷

　　杨备《历代纪元赋》一卷

　　胡仔《孔子编年》五卷

　　朱绘《历代帝王年运铨要》十卷

　　司马康《通鉴释文》六卷

　　李焘《续资治通鉴长编》一百六十八卷

　　又《四朝史稿》五十卷

　　《江左方镇年表》十六卷

　　《混天帝王五运图古今须知》一卷

　　《宋政录》十二卷

　　《宋异录》一卷

　　《宋年表》一卷

　　史炤《资治通鉴释文》三十卷

　　晁公迈《历代记年》十卷

　　熊克《九朝通略》一百六十八卷

　　《中兴小历》四十一卷

　　吕祖谦《大事记》二十七卷

　　又《宋通鉴节》五卷

　　《吕氏家塾通鉴节要》二十四卷

　　朱熹《通鉴纲目》五十九卷

　　又《提要》五十九卷

　　《宋圣政编年》十二卷不知作者

　　汪伯彦《建炎中兴日历》一卷

　　袁枢《通鉴纪事本末》四十二卷

　　喻汉卿《通鉴总考》一百十二卷

　　吴曾《南北征伐编年》二十三卷

　　徐度《国纪》六十五卷

　　胡宏《皇王大纪》八十卷

　　李丙《丁未录》二百卷

　　李心传《建炎以来系年要录》二百卷

　　《国史英华》一卷不知作者

　　何许《甲子纪年图》一卷

　　曾綎《通鉴补遗》一百篇

　　李孟传《读史》十卷

　　崔敦诗《通鉴要览》六十卷

　　王应麟《通鉴答问》四卷

　　胡安国《通鉴举要补遗》一百二十卷

　　沈枢《通鉴总类》二十卷

　　张根《历代指掌编》九十卷

　　李心传《孝宗要略初草》二十三卷

　　张公明《大宋纲目》一百六十七卷

　　洪迈《节资治通鉴》一百五十卷

　　又《太祖太宗本纪》三十五卷

　　又《四朝史纪》三十卷

　　又《列传》一百三十五卷

　　黄维之《太祖政要》一十卷

　　吕中《国朝治迹要略》十四卷

　　右编年类一百五十一部，一万五百七十五卷。《宁宗实录》以下不著录六部，无卷。曾綎《通鉴补遗》以下不著录十五部，九百六十八卷

　　王瓘《广轩辕本纪》三卷

　　《汲冢周书》十卷

　　郭璞注《穆天子传》六卷

　　赵晔《吴越春秋》十卷

　　皇甫遵注《吴越春秋》十卷

　　司马彪《九州春秋》十卷

　　赵瞻《史记牴牾论》五卷

　　《汉书问答》五卷

　　刘珍等《东观汉纪》八卷

　　孔衍《春秋后语》十卷

　　李延寿《南史》八十卷

　　又《北史》一百卷

　　元行冲《后魏国典》三十卷

　　《金陵六朝记》一卷

　　王豹《金陵枢要》一卷

　　李匡文《汉后隋前瞬贯图》一卷

　　李康《唐明皇政录》十卷

　　袁皓《兴元圣功录》

　　《功臣录》三十卷

　　《唐僖宗日历》一卷

　　刘肃《唐新语》十三卷

　　《唐总记》三卷

　　渤海填《唐广德神异录》四十五卷

　　欧阳迥一作「炳」

　　《唐录备阙》十五卷

　　裴濆《大和新修辨谤略》三卷

　　程光荣一作「柔」

　　《唐补注记》「注记」一作「纪」

　　三卷

　　曹玄圭《唐列圣统载图》十卷

　　郭修《唐年纪录》一卷

　　南卓《唐朝纲领图》五卷

　　《唐纪年记》二卷

　　吴兢《开元名臣录》三卷

　　又《唐太宗勋史》一卷

　　《唐书备阙记》十卷

　　高峻《小史》一百十卷

　　许嵩《建康实录》二十卷

　　张询古《五代新说》二卷

　　刘轲《帝王历数歌》一卷

　　又《唐年历》一卷

　　裴庭裕《东观奏记》三卷

　　《新野史》十卷题「显德元年终南山不名子撰」

　　张传靖《唐编记》一作「纪」

　　十卷

　　胡旦《唐乘》一作「策」

　　七十卷

　　王沿《唐志》二十一卷

　　孙甫《唐史记》七十五卷

　　王皞《唐余录》六十卷

　　李匡文《两汉至唐年纪》一卷

　　王禹偁《五代史阙文》二卷

　　陶岳《五代史补》五卷

　　詹玠《唐宋遗史》四卷

　　刘直方《大唐机要》三十卷

　　苏辙《古史》六十卷

　　孙冲《五代纪》七十七卷

　　刘分攵《五代春秋》一部卷亡

　　刘恕《十国纪年》四十二卷

　　常璩《华阳国志》十卷

　　《江南志》二十卷

　　李清臣《平南事览》二十卷

　　《吴书实录》三卷记杨行密事

　　《真宗圣政纪》一百五十卷

　　又《政要》十卷

　　《仁宗观文览古图记》十卷

　　丁谓《大中祥符奉祀记》五十卷《目》二卷

　　又《大中祥符迎奉圣像记》二十卷《目》二卷

　　李维《大中祥符降圣记》五十卷《目》三卷

　　王钦若《天禧大礼记》五十卷《目》二卷

　　吕夷简《三朝宝训》三十卷

　　李淑《三朝训览图》十卷

　　钱惟演《咸平圣政录》三卷

　　李昭遘《永熙政范》二卷

　　张商英《神宗正典》六卷

　　林希《两朝宝训》二十一卷

　　舒亶《元丰圣训》三卷

　　《六朝宝训》一部卷亡

　　郑居中《崇宁圣政》二百五十五册

　　又《圣政录》三百二十三册

　　贾纬《备史》六卷

　　《史系》二十卷

　　杨九龄《正史杂论》十卷

　　《河洛春秋》二卷

　　《历代善恶春秋》二十卷

　　李筌《阃外春秋》十卷

　　薛韬玉《帝照》一卷

　　沈汾《元类》一卷

　　杨岑《皇王宝运录》三十卷

　　瞿一作「翟」

　　骧《帝王受命编年录》三十卷

　　徐暠《三朝革命录》三卷

　　钱信《皇猷录》一卷

　　《历代鸿名录》八卷

　　韦光美《嘉号录》一卷

　　崔倜《帝王授受图》一卷

　　牛检《帝王事迹相承图》三卷

　　《历代君臣图》二卷

　　龚颖《年一作「运」

　　历图》八卷

　　贾钦文《古今年代历》一卷

　　张敦素《通记一作「纪」

　　建元历》二卷

　　柳璨《补注正闰位历》三卷

　　杜光庭《帝王年代州郡长历》二卷

　　王起《五运图》一卷

　　曹玄圭《五运图一作「录」

　　》十二卷

　　张洽《五运元纪》一卷

　　《古今帝王记》十卷

　　卫牧《帝王真伪记》七卷

　　《纪年志》一卷

　　武密《帝王年代录》三十卷

　　郑伯邕《帝王年代图》一卷

　　又《帝王年代记》三卷

　　焦路《圣朝年代记一作「纪」

　　》十卷

　　韦光美《帝王年号图》一卷

　　汪奇《古今帝王年号录》一卷

　　李昉《历代年号》一卷

　　盖君平《重编史巂》三十卷

　　孙昱《十二国史》十二卷

　　《西京史略》二卷

　　《史记掇英》五卷

　　并不知作者

　　郑樵《通志》二百卷

　　萧常《续后汉书》四十二卷

　　李巳《改修三国志》六十七卷

　　陈傅良《建隆编》一卷一名《开基事要》

　　蔡幼学《宋编年政要》四十卷

　　又《宋实录列传举要》十二卷

　　洪偃《五朝史述论》八卷洪迈孙

　　赵甡之《中兴遗史》二十卷

　　楼昉《中兴小传》一百篇

　　右别史类一百二十三部，二千二百十八卷。赵甡之《中兴遗史》以下不著录二部，一百二十卷一篇

　　《马史精略》五十六卷

　　赵世逢《两汉类要》二十卷

　　周护《三史菁英》三十卷

　　《十七史赞》三十卷

　　《三代说辞》十卷不知作者

　　孙玉汝《南北史练选》十八卷

　　《史略》三卷

　　杨侃《两汉博闻》十二卷

　　林钺《汉巂》十卷

　　宗谏《三国采要》六卷

　　薛儆《晋书金穴钞》十卷

　　荀绰《晋略》九卷

　　张陟《晋略》二十卷

　　杜延业《晋春秋略》二十卷

　　《晋史猎精》一百三十卷

　　胡寅《读史管见》三十卷

　　又《三国六朝攻守要论》十卷

　　赵氏《六朝采要》十卷

　　杭暕《金陵六朝帝王统纪》一卷

　　薛韬玉《唐要录》二卷

　　张栻《通鉴论笃》四卷

　　孙甫《唐史论断》二卷

　　石介《唐鉴》五卷

　　范祖禹《唐鉴》十二卷

　　又《帝学》八卷

　　陈季雅《两汉博议》十四卷

　　李舜臣《江东十鉴》一卷

　　陈傅良《西汉史钞》十七卷

　　《东莱先生西汉财论》十卷吕祖谦论，门人编

　　刘熙古《历代纪要》五十卷

　　乔舜《古今语要》十二卷

　　贾昌朝《通纪》八十卷

　　赵善誉《读史舆地考》六十三卷一名《舆地通鉴》

　　裴松之《国史要览》二十卷

　　郑暐《史巂》十卷

　　曹化《史书集类》三卷

　　朱黼《纪年备遗正统论》一卷

　　《唯室先生两汉论》一卷陈长方

　　张唐英《唐史发潜》六卷

　　倪遇《汉论》十三卷

　　陈惇修《唐史断》二十卷

　　王谏《唐史名贤论断》二十卷

　　程鹏《唐史属辞》四卷

　　《唐帝王号宰臣录》十卷

　　《名贤十七史确论》一百四卷不知作者

　　胡旦《五代史略》四十二卷

　　韩保升《文行录》五十卷

　　李《续帝学》一卷

　　姚虞宾《诸史臣谟》八卷

　　郑少微《唐史发挥》十二卷

　　陈天麟《前汉六帖》十二卷

　　陈应行《读史明辨》二十四卷

　　又《读史明辨续集》五卷

　　师古《三国志质疑》十四卷

　　又《西汉质疑》十九卷

　　《东汉质疑》九卷

　　《何博士备论》四卷何去非

　　陈亮《通鉴纲目》二十三卷

　　《叶学士唐史钞》十卷不知名

　　唐仲友《唐史义》十五卷

　　又《续唐史精义》十卷

　　杨天惠《三国人物论》三卷

　　李石《世系手记》一卷

　　《两汉著明论》二十卷

　　《十二国史略》三卷

　　《章华集》三卷

　　《纵横集》二十卷

　　《十三代史选》五十卷

　　《南史摭实韵句》三卷

　　《议古》八卷

　　《史谱》七卷

　　《五代纂要赋》一卷

　　《国朝撮要》一卷

　　《约论》十卷

　　并不知作者

　　李焘《历代宰相年表》三十三卷

　　又《唐宰相谱》一卷

　　《王谢世表》一卷

　　《五代三衙将帅年表》一卷

　　窦济《皇朝名臣言行事对》十二卷

　　李心传《旧闻证误》十五卷

　　龚敦颐《符祐本来》一十卷

　　洪迈《记绍兴以来所见》二卷

　　左史钞类七十四部，一千三百二十四卷。李焘《历代宰相年表》以下不著录八部，七十五卷

　　班固《汉武故事》五卷

　　蔡邕《独断》二卷

　　裴烜之《承祚实迹》一卷

　　王琳《魏郑公谏录》五卷

　　武平一《景龙文馆记》十卷

　　吴兢《贞观政要》十卷

　　又《开元升平源》一卷

　　苏瑰《中枢龟鉴》一卷

　　韩琬《御史台记》十二卷

　　韦述《集贤注记》二卷

　　崔光庭《德宗幸奉天录》一卷

　　沈既济《选举志》三卷

　　马宇《凤池录》五卷

　　韦执谊《翰林故事》一卷

　　李吉甫《元和国计略》一卷

　　刘公铉《邺城旧事》六卷

　　韦处厚《翰林学士记》一卷

　　元稹《承旨学士院记》一卷

　　李德裕《西南备边录》一卷

　　又《两朝献替记》二卷

　　《次柳氏旧闻》一卷

　　令狐澄《贞陵遗事》一卷

　　令狐綯《制表疏》一卷

　　《李司空论事》七卷唐蒋偕编，李绛所论

　　南卓《纲领图》一卷

　　郑处诲《明皇杂录》二卷

　　又《天宝西幸略》一卷

　　《吴湘事迹》一卷不知作者

　　王仁裕《开元天宝遗事》一卷

　　卢骈《御史台三院因话录》一卷

　　柳玭《续贞陵遗事》一卷

　　郑向《起居注故事》三卷

　　苏颂《迩英要览》一部卷亡

　　乐史《贡举故事》二十卷《目》一卷

　　郑畋《敕语堂判》五卷

　　李巨川《勤王录》二卷

　　杨钜《翰林旧规》一卷

　　张著《翰林盛事》一卷

　　李构《御史台故事》三卷

　　李肇《翰林内志》一卷

　　又《翰林志》一卷

　　苏易简《续翰林志》二卷

　　《杜悰事迹》一卷

　　《梁宣底》三卷

　　《汾阴后土故事》三卷自汉至唐

　　《武成王配飨事迹》二十卷

　　并不知作者

　　林勤《国朝典要杂编》一卷

　　李大性《典故辨疑》二十卷

　　吕夷简、林希进《五朝宝训》六十卷

　　《三朝太平宝训》二十卷《三朝训鉴图》十卷仁宗制序

　　沈该进《神宗宝训》一百卷

　　《神宗宝训》五十卷不知集者姓名

　　洪迈集《哲宗宝训》六十卷

　　《钦宗宝训》四十卷

　　《高宗圣政》六十卷

　　《高宗宝训》七十卷

　　《孝宗宝训》六十卷

　　并国史宝录院进

　　史弥远《孝宗宝训》六十卷

　　《绍兴求贤手诏》一卷

　　《高宗孝宗圣政编要》二十卷乾道、淳熙中修

　　《高宗圣政典章》十卷不知作者

　　《宋朝大诏令》二百四十卷绍兴中，出于宋绶家

　　《永熙宝训》二卷李昉子宗谔纂

　　《仁宗观文鉴古图》十卷

　　王洙《祖宗故事》二十卷

　　李淑《耕籍类事》五卷

　　林特《东封西祀朝谒太清宫庆赐总例》二十六卷

　　韩绛《治平会计录》六卷

　　李常《元祐会计录》三卷

　　崔立《故事稽疑》十卷

　　《孝宗圣政》五十卷

　　彭龟年《内治圣鉴》二十卷

　　《光宗圣政》三十卷

　　富弼《契丹议盟别录》五卷

　　朱胜非《秀水闲居录》二卷

　　吕本中《紫微杂记》一卷

　　蔡绦《北征纪实》二卷

　　万俟禼《太后回銮事实》十卷

　　汤思退等《永祐陵迎奉录》十卷

　　大惟简《塞北纪实》三卷

　　宋敏求《朝贡录》二十卷

　　张养正《六朝事迹》十四卷

　　吴彦夔《六朝事迹别集》十四卷

　　韩元吉《金国生辰语录》一卷

　　刘珙《江东救荒录》五卷

　　宋介《执礼集》二卷

　　陈晔《通州鬻海录》一卷

　　龚颐正《续稽古录》一卷

　　洪遵《翰苑群书》三卷

　　又《会稽和买事宜录》七卷

　　程大昌《北边备对》六卷

　　《庆历边议》三卷

　　《开禧通和录》一卷

　　《开禧持书录》二卷

　　《开禧通问本末》一卷

　　《金陵叛盟记》十卷

　　并不知作者

　　宋庠《尊号录》一卷

　　又《掖垣丛志》三卷

　　董煟《活民书》三卷

　　又《活民书拾遗》三卷

　　《史馆故事录》三卷

　　《五国故事》二卷

　　并不知作者

　　尉迟偓《中朝故事》二卷

　　孔武仲《金华讲义》十三卷

　　王禹偁《建隆遗事》一卷

　　田锡《三朝奏议》五卷

　　曾致尧《清边前要》五十卷

　　李至《皇亲故事》一卷

　　杜镐《铸钱故事》一卷

　　丁谓《景德会计录》六卷

　　王曙《群牧故事》三卷

　　《两朝誓书》一卷景德中与契丹往复书

　　辛怡显《云南录》三卷

　　沈该《翰林学士年表》一卷

　　苏耆《次续翰林志》一卷

　　钱惟演《金坡遗事》三卷

　　晁ＲＰ《别书金坡遗事》一卷

　　李宗谔《翰林杂记》一卷

　　王皞《言行录》一卷

　　王旦《名贤遗范录》十四卷

　　余靖《国信语录》一卷

　　李淑《三朝训鉴图》十卷

　　陈湜《三朝逸史》一卷

　　沈立《河防通议》一卷

　　富弼《救济流民经画事件》一卷

　　田况《皇祐会计录》六卷

　　陈次公《安南议》十篇

　　宋咸《朝制要览》十五卷

　　李上交《近事会元》五卷

　　范镇《国朝事始》一卷

　　又《东斋记事》十二卷

　　《太平盛典》三十六卷

　　《国朝宝训》二十卷

　　《庆历会计录》二卷

　　《经费节要》八卷

　　并不知作者

　　张唐英《君臣政要》四十卷

　　陈襄《国信语录》一卷

　　赵概《日记》一卷

　　司马光《日录》三卷

　　郏亶《吴门水利》四卷

　　王安石《熙宁奏对》七十八卷

　　程师孟《奏录》一卷

　　罗从彦《宋遵尧录》八卷

　　何澹《历代备览》二卷

　　王禹《王家三世书诰》一卷

　　司马光《涑水记闻》三十二卷

　　周必大《銮坡录》一卷

　　又《淳熙玉堂杂记》一卷

　　陈模《东宫备览》一卷

　　《三朝政录》十二卷

　　《广东西城录》一卷

　　《交广图》一卷

　　并不知作者

　　曾巩《宋朝政要策》一卷

　　毕仲衍《中书备对》十卷

　　李清臣、张诚一《元丰土贡录》二卷

　　庞元英《文昌杂录》七卷

　　韩绛、吴充《枢密院时政记》十五卷

　　苏安《静边说》一卷

　　薛向《边陲利害》三卷

　　《仁宗君臣政要》二十卷不知何人编

　　范祖禹《仁皇训典》六卷

　　曾巩《德音宝训》三卷

　　汪浃《荣观集》五卷

　　张舜民《使辽录》一卷

　　宋匪躬《馆阁录》十一卷

　　刘永寿《章献事迹》一卷

　　曾布《三朝正论》二卷

　　林虙《元丰圣训》二十卷

　　家安国《平蛮录》三卷

　　罗畸《蓬山记》五卷

　　《明堂诏书》一卷不知集者

　　高聿《盐池录》一卷

　　吴若虚《崇圣恢儒集》三卷

　　洪榆《创业故事》十二卷

　　耿延禧《建炎中兴记》一卷

　　程俱《麟台故事》五卷

　　洪兴祖《续史馆故事录》一卷

　　张戒《政要》一卷

　　李源《三朝政要增释》二十卷

　　欧阳安永《祖宗英睿龟鉴》十卷

　　陈骙《中兴馆阁录》十卷

　　赵勰《广南市舶录》三卷

　　严守则《通商集》三卷

　　《契丹礼物录》一卷

　　《金华故事》一卷

　　《两朝交聘往来国书》一卷

　　并不知作者

　　臧梓《吕丞相勤王记》一卷

　　李攸《通今集》二十卷

　　又《宋朝事实》三十五卷

　　袁梦麟《汉制丛录》二十卷

　　倪思《合宫严父书》一卷

　　詹仪之《淳熙经筵日进故事》一卷

　　又《淳熙东宫日纳故事》一卷

　　李心传《建炎以来朝野杂记》十一卷

　　又《朝野杂记》甲集二十卷乙集二十卷

　　陆游《圣政草》一卷

　　彭百川《治迹统类》四十卷

　　又《中兴治迹统类》三十卷

　　江少虞《皇朝事实类苑》二十六卷

　　张纲《列圣孝治类编》一百卷

　　黄度《艺祖宪监》三卷

　　又《仁皇从谏录》三卷

　　赵善誉《宋朝开基要览》十四卷

　　右故事类一百九十八部，二千九十四卷。彭百川《治迹统类》以下不著录七部，二百二十一卷

　　《东汉百官表》一卷不知作者

　　陶彦藻《职官要录》七卷

　　又《职官要录补遗》十八卷

　　李吉甫《百司举要》一卷

　　唐玄宗《六典》三十卷

　　杜英师《唐职该》一卷

　　梁载言《具员故事》十七卷

　　《大唐宰相历任记》二卷

　　任戬《官品纂要》十卷

　　《宰辅年表》一卷

　　《官品式律》一卷

　　《历代官号》十卷

　　并不知作者

　　杨侃《职林》三十卷

　　孔至道《百官要望》一卷

　　阎承琬《君臣政要》三十卷

　　蒲宗孟《省曹寺监事目格子》四十七卷

　　郄殷象《梁循资格》一卷

　　王涯《唐循资格》一卷

　　杜儒童《中书则例》一卷

　　谭世勣《本朝宰执表》八卷

　　张之绪《唐文昌损益》三卷

　　万当世《文武百官图》二卷

　　陈绎《宰相拜罢录》一卷

　　又《枢府拜罢录》一卷

　　《三省枢密院除目》四卷

　　司马光《百官公卿表》十五卷

　　孙逢吉《职官分纪》五十卷

　　梁勖《职官品服》三十三卷

　　赵氏《唐典备对》六卷不知名

　　《三省仪式》一卷

　　《职事官迁除体格》一卷

　　《循资格》一卷

　　《循资历》一卷

　　《唐宰相后记》一卷

　　《国朝撮要》一卷

　　《宋朝宰辅拜罢图》四卷

　　《宋朝官制》十一卷

　　《三省总括》五卷

　　并不知作者

　　王益之《汉官总录》十卷

　　又《职源》五十卷

　　《宋朝相辅年表》一卷中兴馆阁书目云：「臣绎上，《续表》曰臣易记。」

　　蔡元道《祖宗官制旧典》三卷

　　赵邻几《史氏懋官志》五卷

　　赵晔《宋官制正误沿革职官记》三卷

　　何异《中兴百官题名》五十卷

　　龚颐正《宋特命录》一卷

　　司马光《官制遗稿》一卷

　　徐自明《宰辅编年录》二十卷

　　蔡幼学《续百官公卿表》二十卷

　　又《续百官表质疑》十卷

　　曾三异《宋新旧官制通考》十卷

　　又《宋新旧官制通释》二卷

　　范冲《宰辅拜罢录》二十四卷

　　徐筠《汉官考》四卷

　　董正工《职官源流》五卷

　　《金国明昌官制新格》一卷不知何人撰

　　杨王休《诸史阙疑》三卷

　　赵粹中《史评》五卷

　　王应麟《通鉴地理考》一百卷

　　又《通鉴地理通释》十四卷

　　又《汉艺文志考证》十卷

　　又《汉制考》四卷

　　右职官类五十六部，五百七十八卷。杨王休《诸史阙疑》以下不著录六部，一百三十六卷

　　刘向《古列女传》九卷

　　《汉武内传》二卷不知作者

　　郭宪《洞冥记》四卷

　　班昭《女戒》一卷

　　伶玄《赵飞燕外传》一卷

　　皇甫谧《高士传》十卷

　　袁宏《正始名士传》二卷

　　葛洪《西京杂记》六卷

　　习凿齿《襄阳耆旧记》五卷

　　萧韶《太清纪》十卷

　　杜宝《大业杂记》十卷

　　刘餗《国史异纂》三卷

　　梁载言《梁四公记》一卷

　　赵毅《大业略记》三卷

　　颜师古《大业拾遗》一卷

　　贾润甫《李密传》三卷

　　李筌《中台志》十卷

　　杜儒童《隋季革命记》五卷

　　《隋平陈记》一卷

　　魏徵《隋靖列传》一卷

　　徐浩《庐陵王传》一卷

　　刘仁轨《河洛行年记》十卷

　　李恕《诫子拾遗》四卷

　　《越国公行状》一卷唐钟绍京事迹

　　陈翊《郭令公家传》十卷

　　又《忠武公将佐略》一卷

　　殷亮《颜杲卿家传》一卷

　　又《颜真卿行状》一卷

　　李邕《狄梁公家传》一卷

　　包谞《河洛春秋》二卷

　　陈鸿《东城父老传》一卷

　　张鷟《朝野佥载》二十卷

　　又《佥载补遗》三卷

　　李匡文《明皇幸蜀广记图》二卷

　　郭湜《高力士外传》一卷

　　姚汝能《安禄山事迹》三卷

　　《三朝遗事》一卷载张姚说、姚崇、宋璟事，不知作者

　　甘伯宗《名医传》七卷

　　《临川名一作「贤」

　　士贤一作「名」

　　传》三卷

　　李涉一作「渤」

　　《六贤传》一卷

　　孙仲《遗士传》一卷

　　《贤牧传》十五卷

　　张茂枢《张氏家传》三卷

　　吴操《蒋子文传》一卷

　　王方庆《魏玄成传》一卷

　　《郭元振传》一卷

　　范质《桑维翰传》三卷

　　李翰《张中丞外传》一卷

　　温龠一作「畬」

　　《天宝乱离记》一卷

　　刘谏一作「练」

　　《国朝传记》三卷

　　贺楚《奉天记》一卷

　　《太和摧凶记》一卷

　　杨栖白《南行记》一卷

　　王坤《僖宗幸蜀记》一卷

　　牛朴《登庸记》一卷

　　江文秉《都洛私记》十卷

　　胡峤《陷辽记》三卷

　　元澄《秦京内外杂记》一卷

　　《蜀记》一卷

　　《西戎记》二卷

　　颜师古《獬豸记》一卷

　　《静乱安邦记》一卷

　　《睢阳得死集》一卷载张巡、许远事，不知作者

　　沈既济《江淮记乱》一卷

　　李公佐《建中河朔记》六卷

　　陈岠《朝廷卓绝事记》一卷

　　谷况《燕南记》三卷

　　郑澥《凉国公平蔡录》一卷

　　李涪《刊误》一卷

　　陆贽《玄宗编遗录》二卷

　　韩昱《壶关录》三卷

　　林恩《补国史》五卷

　　马总《唐年小录》六卷

　　杜佑《宾佐记》一卷

　　陈谏等《彭城公事迹》三卷

　　王昌龄《瑞应图》一卷

　　路隋《平淮西记》一卷

　　又《邠志》三卷

　　李肇《国史补》三卷

　　李潜用《乙卯记》一卷

　　房千里《投荒杂录》一卷

　　李繁《邺侯家传》十卷

　　李石《开成承诏录》二卷

　　李德裕《异域归忠传》二卷

　　又《大和辨谤略》三卷

　　《会昌伐叛记》一卷

　　高少逸《四夷朝贡录》十卷

　　李商隐《李长吉小传》五卷

　　蔡京《王贵妃传》一卷

　　李璋《太原事迹杂记》十三卷

　　张云《咸通庚寅解围录》一卷

　　郑樵《彭门纪乱》三卷

　　韩偓《金銮密记》一卷

　　朱朴《日历》一卷

　　李氏《大唐列圣园陵记》一卷不知名

　　丘旭《宾朋宴语》一卷

　　卢言《杂说》一卷

　　于政立《类林》十卷

　　李奕《唐登科记》一卷

　　《唐显庆登科记》五卷

　　徐锴《登科记》十五卷

　　乐史《登科记》三十卷

　　《登科记》一卷

　　《登科记》二卷起建隆至宣和四年

　　张观《二十二国祥异记》三卷

　　徐岱《奉天记》一卷

　　徽宗《宣和殿记》一卷

　　又《嵩山崇福记》一卷

　　《太清楼特宴记》一卷

　　《筠庄纵鹤宣和阁记》一卷

　　《宴延福宫承平殿记》一卷

　　《明堂记》一卷

　　《艮岳记》一卷

　　陈绎《东西府记》一卷

　　沈立《都水记》二百卷

　　又《名山记》一百卷

　　章惇《导洛通汴记》一卷

　　李清臣《重修都城记》一卷

　　王革《天泉河记》一卷

　　《上党记叛》一卷

　　宋巨一作「宗拒」

　　《明皇幸蜀录》一卷

　　赵源一《奉天录》四卷

　　陆贽《遣使录》一卷

　　李繁《北荒君长录》三卷

　　陆希声《北户杂录》三卷

　　苏特一作「时」

　　《唐代衣冠盛事录》一卷

　　郑言《平剡录》一卷

　　《复交阯录》二卷

　　《哥舒翰幕府故吏录》一卷

　　李巨川《许国公勤王录》三卷

　　《乾明一作「宁」

　　会稽录》一卷

　　《三楚新录》一卷

　　《英雄佐命录》一卷

　　《世宗征淮录》一卷

　　《濠州干戈录》一卷

　　乐史《孝悌录》二十卷《赞》五卷

　　曹希逵一作「逢」

　　《孝感义闻录》三卷

　　张读《建中西狩录》一卷

　　元宏《钱塘平越州录》一卷

　　《潘氏家录》一卷潘美行状、告辞

　　胡讷《孝行录》二卷

　　又《贤惠录》二卷

　　《民表录》三卷

　　李升《登封诰成录》一百卷

　　凌准《邠志》二卷

　　郭廷诲《妖乱志》三卷

　　韦琯《国相事状》七卷

　　《云南事状》一卷

　　《刘中州事迹》一卷

　　《魏玄成故事》三卷

　　赵寅《赵君锡遗事》一卷

　　杨时《开成纪事》二卷

　　杨九龄《桂堂编事》二十卷

　　范镇《东斋记事》十二卷

　　李隐一作「随」

　　《唐记奇事》十卷

　　史演《咸宁王定难实序》一卷

　　《登科记解题》二十卷

　　乐史《广孝悌一作「新」

　　书》五十卷

　　危高《孝子拾遗》十卷

　　《绍兴名臣正论》一卷题潇湘樵夫序

　　《吕颐浩遗事》一卷颐浩出处大概

　　《吕颐浩逢辰记卷》一卷颐浩历官次序

　　《朱胜非年表》一卷胜非孙昱上

　　《朱胜非行状》一卷刘岑撰

　　《奉神述》一卷真宗制

　　史浩《会稽先贤祠传赞》二卷

　　张栻《诸葛武侯传》一卷

　　赵彦博《昭明事实》二卷

　　《吕文靖公事状》一卷不知作者

　　王岩叟《韩忠献公别录》一卷

　　《韩忠献公家传》一卷韩琦五世孙庚卿作

　　吕祖谦《欧公本末》四卷

　　《韩庄敏公遗事》一卷韩宗武记

　　邵伯温《邵氏辨诬》三卷

　　薛齐谊《六一居士年谱》一卷

　　《胡刚中家传》一卷男胡兴宗撰

　　黄璞《闽中名士传》一卷

　　岳珂《吁天辨诬》五卷

　　李纲等《张忠文节谊录》一卷

　　陈晔《种师道事迹》一卷

　　张琰《种师道祠堂碑》一卷

　　《谈氏家传》一卷谈钥撰

　　王淹《槐庭济美录》十卷

　　《英显张侯平寇录》一卷不知作者

　　洪适《五代登科记》一卷

　　周铸《史越王言行录》十二卷

　　《刘氏传忠录》三卷刘学裘撰

　　《陈瓘墓志》一卷自撰

　　《了斋陈先生言行录》一卷陈瓘男正同编

　　《赵文定公遗事》一卷不知何人编

　　《常谏议长洲政事录》一卷常安民撰

　　《朱文公行状》一卷黄干撰

　　李《赵鼎行状》三卷

　　岳珂《鄂国金佗粹编》二十八卷

　　吴柔胜《宗泽行实》十卷

　　李朴《丰清敏遗事》一卷

　　《刘岳李魏传》二卷张颖撰

　　刘球《刘鄜王事实》一十卷

　　尹机《宿州事实》一卷

　　石茂良《避戎夜话》一卷

　　又《靖康录》一卷

　　《中兴御侮录》一卷

　　《皇华录》一卷

　　《南北欢盟录》一卷

　　《裔夷谋夏录》二卷

　　并不知作者

　　张师颜《金虏南迁录》一卷

　　张棣《金亮讲和事迹》一卷

　　洪遵《泉志》十五卷

　　张甲《浸铜要录》一卷

　　姚康《唐登科记》十五卷

　　马宇《段公别传》二卷

　　张陟《唐年经略志》十卷

　　柳玭《柳氏序训》一卷

　　柳珵《柳氏家学》一卷

　　李跃《岚斋集》一卷

　　段公路《北户杂录》一卷

　　郑暐《蜀记》三卷

　　《野史甘露新记》二卷

　　《讳行录》一卷

　　《大和野史》三卷

　　《逸史》一卷

　　《拓跋记》一卷

　　《文场盛事》一卷

　　《杨妃外传》一卷

　　并不知作者

　　萧叔和《天祚永归记》一卷

　　薛图存《河南记》二卷

　　李绰《张尚书故实》一卷

　　刘昶《岭外录异》三卷

　　王振《汴水滔天录》一卷

　　王权《汴州记》一卷

　　高若拙《后史补》三卷

　　黄彬《庄宗召祸记》一卷

　　《晋朝陷蕃记》一卷不知作者

　　余知古《渚宫旧事》十卷

　　张昭《太康平吴录》二卷

　　王仁裕《入洛记》一卷

　　又《南行记》一卷

　　《崔氏登科记》一卷不知作者

　　范质《魏公家传》三卷

　　赵普《飞龙记》一卷

　　勾延庆《成都理乱记》八卷

　　钱俨《戊申英政录》一卷

　　高自若《唐宋氾闻录》一卷

　　《曹彬别传》一卷曹彬之孙偃撰

　　陈承韫《南越记》一卷

　　蒋之奇《广州十贤赞》一卷

　　安德裕《滕王广传》一卷

　　王延德《西州使程记》一卷

　　张绪《续锦里耆旧传》十卷

　　沈立《奉使二浙杂记》一卷

　　路振《乘轺录》一卷

　　李畋《孔子弟子赞传》六十卷

　　又《乖崖语录》一卷载张咏政绩

　　张齐贤《洛阳搢绅旧闻记》五卷

　　张逵《蜀寇乱小录》一卷

　　曾致尧《广中台记》八十卷

　　又《绿珠传》一卷

　　许载《吴唐拾遗录》十卷

　　乐史《唐滕王外传》一卷

　　又《李白外传》一卷

　　《洞仙集》一卷

　　《许迈传》一卷

　　《杨贵妃遗事》二卷题岷山叟上

　　《李昉谈录》一卷李宗谔撰

　　《潘美事迹》一卷

　　《平蜀录》一卷

　　《国朝名将行状》四卷

　　《议盟记》一卷

　　《寇准遗事》一卷

　　《丁谓谈录》一卷

　　《郭贽传略》一卷

　　并不知作者

　　任升《梁益记》十卷

　　钱惟演《钱俶贡奉录》一卷

　　《王旦遗事》一卷王素撰

　　寇瑊《奉使录》一卷

　　王皞《唐余录》六十卷

　　蔡元翰《唐制举科目图》一卷

　　刘涣《西行记》一卷

　　王曾《笔录》一卷

　　富弼《奉使语录》二卷

　　又《奉使别录》一卷

　　王曙《戴斗奉使录》一卷

　　《燕北会要录》一卷

　　《虏庭杂记》十四卷

　　《契丹须知》一卷

　　《阴山杂录》十五卷

　　《契丹实录》一卷

　　《学士年表》一卷

　　《韩琦遗事》一卷

　　《孙沔遗事》一卷

　　并不知作者

　　欧阳修《归田录》八卷

　　王起《甘陵诛叛录》一卷

　　赵勰《广州牧守记》十卷

　　又《交阯事迹》八卷

　　曹叔卿《侬智高》一卷

　　滕甫《征南录》一卷

　　冯炳《皇祐平蛮记》二卷

　　刘敞《使北语录》一卷

　　《宋景文公笔记》五卷《契丹官仪》及《碧云騢附》

　　宋敏求《三川官下记》二卷

　　又《讳行后录》五卷

　　《入番录》二卷

　　《春明退朝录》三卷

　　韩正彦《韩琦家传》十卷

　　韩漳《爱棠集》二卷

　　赵寅《韩琦事实》一卷

　　《杜滋谈录》一卷杜师秦等撰

　　李复圭《李氏家传》三卷

　　朱定国《归田后录》十卷

　　陈昉《北庭须知》二卷

　　《王通元经薛氏传》十五卷

　　宋如愚《剑南须知》十卷

　　《黄靖国再生传》一卷廖子孟撰

　　《曾巩行述》一卷曾肇撰

　　《曾肇行述》一卷杨时撰

　　《韩琦别录》三卷王岩叟撰

　　章邦杰《章氏家传德庆编》一卷

　　《胡氏家传录》一卷不知作者

　　《河南刘氏家传》二卷刘唐老上

　　李远《青唐录》一卷

　　李格非《永洛城记》一卷

　　又《洛阳名园记》一卷

　　《赵君锡遗事》一卷赵演撰

　　苏辙《儋耳手泽》一卷

　　《颖滨遗老传》二卷

　　蔡京《党人记》一卷

　　吴棫《鸡林记》二十卷

　　王云《鸡林志》三十卷

　　《韩文公历官记》一卷程俱撰

　　罗诱一作「罗绮」

　　《宜春传信录》三卷

　　吕希哲《吕氏家塾广记》一卷

　　《安焘行状》一卷荣辑撰

　　马永易《寿春杂志》一卷

　　李季兴《东北诸蕃枢要》二卷

　　何述《温陵张贤母传》一卷

　　洪兴祖《韩子年谱》一卷

　　孔传《阙里祖庭记》三卷

　　又《东家杂记》二卷

　　赵令畤《侯鲭录》一卷

　　王襄《南阳先民传》二十卷

　　郑熊《番禺杂记》三卷

　　《范太史遗事》一卷

　　《范祖禹家传》八卷

　　并范冲编

　　《韩琦定策事》一卷韩肖胄撰

　　喻子材《丰公逸事》一卷

　　《刘安世谭录》一卷韩瓘撰

　　《种谔传》一卷赵起撰

　　刘棐《孝行录》二卷

　　汪若海《中山麟书》一卷

　　《胡瑗言行录》一卷关注撰

　　胡珵《道护录》一卷

　　《刘安世言行录》二卷

　　《范纯仁言行录》三卷

　　《使高丽事纂》二卷

　　《平燕录》一卷

　　《三苏言行》五卷

　　并不知作者

　　赵世卿《安南边说》五卷

　　洪适《宋登科记》二十一卷

　　董正工《续家训》八卷

　　洪迈《皇族登科题名》一卷

　　俞观能《孝悌类鉴》七卷

　　冯忠嘉《海道记》一卷

　　《淮西记》一卷

　　朱熹《五朝名臣言行录》十卷

　　又《三朝名臣言行录》十四卷

　　《四朝名臣言行录》十六卷

　　《四朝名臣言行续录》十卷

　　并不知何人编

　　吕祖谦《阃范》三卷

　　费枢《廉吏传》十卷

　　徐度《却扫编》三卷

　　张景俭《嵩岳记》三卷

　　史愿《北辽遗事》二卷

　　张隐《文士传》五卷

　　《柳州记》一卷

　　《洪厓先生传》一卷

　　《开运陷虏事迹》一卷

　　《殊俗异闻集》一卷

　　《契丹机宜通要》四卷

　　《契丹事迹》一卷

　　《古今家诫》二卷

　　《南岳要录》一卷

　　《豪异秘录》一卷

　　《燕北杂录》一卷

　　《辽登科记》一卷

　　《三国史记》五十卷

　　并不知作者

　　高得相《海东三国通历》十二卷

　　金富轼《奉使语录》一卷

　　董弅《诞圣录》三卷

　　王安石《舒王日录》十二卷

　　倪思《北征录》七卷

　　张舜民《郴行录》一卷

　　关耆孙《建隆垂统略》一卷

　　张浚《建炎复辟平江实录》一卷

　　龚颐正《清江三孔先生列传谱述》一卷

　　邵伯温《邵氏闻见录》一卷

　　陆游《老学庵笔记》一卷

　　陈师道《后山居士丛谈》一卷

　　僧祖秀《游洛阳宫记》一卷

　　李元纲《近世厚德录》一卷

　　安丙《靖蜀编》四卷

　　张九成《无垢心传录》十二卷

　　黎良能《读书日录》五卷

　　贺成大《濂湘师友录》三十三卷

　　汪藻《裔夷谋夏录》三卷

　　又《青唐录》三卷

　　晁公武《稽古后录》三十五卷

　　又《昭德堂稿》六十卷

　　《读书志》二十卷

　　《嵩高樵唱》二卷

　　范成大《吴门志》五十卷

　　又《揽辔录》一卷

　　《骖鸾录》一卷

　　《虞衡志》一卷

　　《吴船志》一卷

　　洪迈《赘稿》三十八卷

　　又《词科进卷》六卷

　　《苏黄押韵》三十二卷

　　张纲《见闻录》五卷

　　吴芾《湖山遗老传》一卷

　　李焘《陶潜新传》三卷

　　又《赵普别传》一卷

　　右传记类四百一部，一千九百六十四卷。张九成《无垢心传录》以下不著录二十一部，三百十二卷 
　
　



　
                   
志第一百五十七艺文三
　
　　卫宏《汉旧仪》三卷

　　应劭《汉官仪》一卷

　　蔡质《汉官典仪》一卷

　　《汉制拾遗》一卷不知何人编

　　萧嵩《唐开元礼》一百五十卷一云王立等作

　　又《开元礼仪镜》五卷

　　韦彤《开元礼仪释》二十卷

　　《开元礼仪镜略》十卷

　　《开元礼百问》二卷

　　《开元礼教林》一卷

　　《开元礼类释》十二卷

　　并不知作者

　　颜真卿《历古创置仪》五卷

　　柳珵《唐礼纂要》六卷

　　韦公肃《礼阁新仪》三十卷

　　王彦威一本作「崔灵恩」

　　《续曲台礼》三十卷

　　王泾《大唐郊祀录》十卷

　　李随《吉凶五服仪》一卷

　　《红亭纪吉仪》一卷独孤仪及陆贽撰

　　孟诜《家祭礼》一卷

　　徐闰《家祭仪》一卷

　　郑正则《祠享仪》一卷

　　又《家祭仪》一卷

　　贾顼《家荐仪》一卷

　　范传式《寝堂时飨仪》一卷

　　孙日用《仲享仪》一卷

　　袁郊《服饰变古元录》三卷

　　裴茝《书仪》三卷

　　刘岳《吉凶书仪》二卷

　　陈致雍《曲台奏议集》

　　又《州县祭礼仪、五礼仪镜》六卷

　　《寝祀仪》一卷

　　朱熹《二十家古今祭礼》二卷

　　《政和五礼新仪》二百四十卷郑居中、白时中、慕容彦逢、强渊明等撰

　　杜衍《四时祭享仪》一卷

　　刘温叟《开宝通礼》二百卷

　　卢多逊《开宝通礼仪纂》一百卷

　　贾昌朝《太常新礼》四十卷

　　沿情子《新礼》一卷不知名

　　《大中祥符封禅记》五十卷丁谓、李宗谔等撰

　　《大中祥符祀汾阴记》五十卷丁谓等撰

　　张知白《御史台仪制》六卷

　　宋绶《天圣卤簿记》十卷

　　文彦博、高若讷《大飨明堂记》二十卷

　　文彦博《大飨明堂记要》二卷

　　欧阳修《太常因革礼》一百卷

　　韩琦《参用古今家祭式》无卷

　　许洞《训俗书》一卷

　　王安石《南郊式》一百十卷

　　李德刍《圣朝徽名录》十卷

　　《国朝祀典》一卷不知作者

　　陈襄《郊庙奉祀礼文》三十卷

　　《诸州释奠文宣王仪注》一卷元丰间重修

　　司马光《书仪》八卷

　　又《涑水祭仪》一卷

　　《居家杂议》一卷

　　范祖禹《祭仪》一卷

　　《幸太学仪》一卷元祐六年仪

　　《纳后仪》一卷元祐七年仪

　　吕大防、大临《家祭仪》一卷

　　《横渠张氏祭仪》一卷张载撰

　　《释奠祭器图》及《诸州军释奠仪注》一卷崇宁中颁行

　　《蓝田吕氏祭说》一卷吕大均撰

　　《伊川程氏祭仪》一卷程颐撰

　　《宣和重修卤簿图记》三十五卷蔡攸等撰

　　李沇《皇宋大典》三卷

　　夏休《辨太常礼官仪定章九冕服》一卷

　　《绍兴太常初定仪注》三卷

　　范寅宾《五祀新仪撮要》十五卷

　　郑樵《乡饮礼》三卷

　　又《乡饮礼图》三卷

　　史定之《乡饮酒仪》一卷

　　《中兴礼书》二卷淳熙中礼部、太常寺编

　　《历代明堂事迹》一卷

　　《仪物志》三卷

　　《祀祭仪式》一卷

　　《太常图》一卷

　　并不知作者

　　叶克刊《南剑乡饮酒仪》一卷

　　汪楫《乡饮规约》一卷

　　《淳熙编类祭祀仪式》一卷齐庆胄所撰

　　张维《释奠通祀图》一卷

　　李《公侯守宰士庶通礼》三十卷

　　赵师[B164]《熙朝盛典诗》二卷

　　赵希苍《赵氏祭录》二卷

　　朱熹《释奠仪式》一卷

　　又《四家礼范》五卷

　　《家礼》一卷

　　李宗思《礼范》一卷

　　韩挺《服制》一卷

　　张叔椿《五礼新仪》十五卷

　　高闶《送终礼》一卷

　　陈孔硕《释奠仪礼考正》一卷

　　周端朝《冠婚丧祭礼》二卷集司马氏、程氏、吕氏礼

　　管锐《尝闻录》一卷

　　吴仁杰《庙制罪言》二卷

　　又《郊祀赘说》二卷

　　潘徽《江都集礼》一百四卷本百二十卷，今残缺

　　和岘《秘阁集》二十卷

　　王皞《礼阁新编》六十三卷

　　黄廉《大礼式》二十卷

　　何洵直、蔡确《礼文》三十卷

　　《唐吉凶礼仪礼图》三卷

　　庞元英《五礼新编》五十卷

　　《大观礼书宾军等四礼》五百五卷《看详》十二卷

　　《大观新编礼书古礼》二百三十二卷《看详》十七卷

　　欧阳修《太常礼院祀仪》二十四卷

　　和岘《礼神志》十卷

　　孙奭《大宋崇祀录》二十卷

　　贾昌朝《庆历祀仪》六十三卷

　　《朱梁南郊仪注》一卷

　　《吴南郊图记》一卷

　　王泾一作「浮」

　　《祠仪》一卷

　　陈绎《南郊附式条贯》一卷

　　向宗儒《南郊式》十卷

　　陈昉《北郊祀典》三十卷

　　蒋猷《夏祭敕令格式》一部卷亡

　　宋郊《明堂通仪》二卷

　　《明堂袷飨大礼令式》三百九十三卷元丰间

　　《明堂大飨视朔颁朔布政仪范敕令格式》一部宣和初。卷亡

　　王钦若《天书仪制》五卷

　　又《卤簿记》三卷

　　冯宗道《景灵宫供奉敕令格式》六十卷

　　《景灵宫四孟朝献》二卷

　　《诸陵荐献礼文仪令格式并例》一百五十一册绍圣间。卷亡

　　张谔《熙宁新定祈赛式》二卷

　　张杰《春秋车服图》五卷

　　刘孝孙《二仪实录衣服名义》二卷

　　《祭服制度》十六卷

　　《祭服图》三册卷亡

　　《五服志》三卷

　　裴茝《五服仪》二卷

　　刘筠《五服年月「年月」一作「用」

　　敕》一卷

　　《丧服加减》一卷

　　李至《正辞录》三卷

　　《朝会仪注》一卷元丰间

　　《大礼前天兴殿仪》二卷元丰间

　　叶均《徽号册宝仪注》一卷

　　宋绶《内东门仪制》五卷

　　李淑《阁门仪制》十二卷

　　又《王后仪范》三卷

　　梁颢《阁门仪制》十二卷

　　又并《目录》十四卷

　　《阁门集例》并《目录》、《大臣特恩》三十卷

　　《阁门仪制》四卷

　　《阁门令》四卷

　　《蜀坤仪令》一卷

　　《皇后册礼仪范》八册大观间。卷亡

　　《帝系后妃吉礼》并《目录》一百一十卷重和元年

　　王岩叟《中宫仪范》一部卷亡

　　王与之《祭鼎仪范》六卷

　　高中《六尚供奉式》二百册卷亡

　　王叡《杂录》五卷

　　《营造法式》二百五十册元祐间。卷亡

　　张直方《打球仪》一卷

　　李咏《打球仪注》一卷

　　《高丽入贡仪式条令》三十卷元丰间

　　《高丽女真排辨式》一卷元丰间

　　《诸蕃进贡令式》十六卷董毡、鬼章一，阇婆一，占城一，层檀一，大食一，勿巡一，注辇一，罗、龙、方、张、石蕃一，于阗，拂菻一，交州一，龟兹、回鹘一，伊州、西州、沙州一，三佛齐一，丹眉流一，大食陀婆离一，大俞卢和地一

　　王晋《使范》一卷

　　李商隐《使范》一卷

　　《家范》十卷

　　卢僎《家范》一卷

　　司马光《家范》一卷

　　孟说《家祭仪》一卷

　　周元阳《祭录》一卷

　　贾氏《葬王播仪》一卷

　　郑洵瑜《书仪》一卷

　　杜有晋《书仪》二卷

　　郑余庆《书仪》三卷

　　右仪注类一百七十一部，三千四百三十八卷

　　《律》十二卷

　　《律疏》三十卷唐长孙无忌等撰

　　《唐式》二十卷

　　李林甫《开元新格》十卷

　　又《令》三十卷

　　《唐律令事类》四十卷

　　《度支长行旨》五卷

　　《大和格后敕》四十卷

　　元泳《式苑》四卷

　　宋璟《旁通开元格》一卷

　　萧旻《开元礼律格令要诀》一卷

　　裴光庭《开元格令科要》一卷

　　狄兼謩《开成刑法格》十卷

　　《开成详定格》十卷

　　张戣《大中统类》十二卷

　　《大中刑法总要》六十卷

　　《大中已后杂敕》三卷

　　《大中后杂敕》十二卷

　　《梁令》三十卷

　　《梁式》二十卷

　　《梁格》十卷

　　《天成长定格》一卷

　　《天成杂敕》三卷

　　《天福编敕》三十一卷

　　张昭《显德刑统》二十卷

　　姜虔嗣《江南刑律统类》十卷

　　《江南格令条》八十卷

　　《蜀杂制敕》三卷

　　卢纾《刑法要录》十卷

　　黄克升《五刑纂要录》三卷

　　《刑法纂要》十二卷

　　《断狱立成》三卷

　　黄懋《刑法要例》八卷

　　张员《法鉴》八卷

　　田晋《章程体要》二卷

　　王行先一作「仙」

　　《令律手鉴》二卷

　　张履冰《法例六赃图》二卷

　　张伾《判格》三卷

　　盛度《沿革制置敕》三卷

　　王皞《续疑狱集》四卷

　　赵绰《律鉴》一卷

　　《法要》一卷

　　《外台秘要》一卷

　　《百司考选格敕》五卷

　　《宪问》十卷

　　《建隆编敕》四卷

　　《开宝长定格》三卷

　　《太平兴国编敕》十五卷

　　苏易简《淳化编敕》三十卷

　　柴成务《咸平编敕》十二卷

　　丁谓《农田敕》五卷

　　陈彭年《大中祥符编敕》四十卷

　　又《转运司编敕》三十卷

　　韩琦《端拱以来宣敕札子》六十卷

　　又《嘉祐编敕》十八卷《总例》一卷

　　晁迥《礼部考试进士敕》一卷

　　吕夷简《一司一务敕》三十卷

　　贾昌朝《庆历编敕》十二卷《总例》一卷

　　《贡举条制》十二卷至和二年

　　吴奎《嘉祐录令》十卷

　　又《驿令》三卷

　　《审官院编敕》十五卷

　　王珪《在京诸司库务条式》一百三十卷

　　《铨曹格敕》十四卷

　　孙奭《律音义》一卷

　　王诲《群牧司编》十二卷

　　张稚圭《大宗正司条》六卷

　　王安礼《重修开封府熙宁编》十卷

　　沈立《新修审官西院条贯》十卷又《总例》一卷

　　《支赐式》十二卷

　　《支赐式》二卷

　　《官马俸马草料等式》九卷

　　《熙宁新编大宗正司敕》八卷

　　陈绎《熙宁编三司式》四百卷

　　又《随酒式》一卷

　　《马递铺特支式》二卷

　　《熙宁新定诸军直禄令》二卷

　　曾肇《将作监式》五卷

　　蒲宗孟《八路敕》一卷

　　李承之《礼房条例》并《目录》十九册卷亡

　　章惇《熙宁新定孝赠式》十五卷

　　又《熙宁新定节式》二卷

　　《熙宁新定时服式》六卷

　　《熙宁新定皇亲禄令》十卷

　　《司农寺敕》一卷《式》一卷

　　《熙宁将官敕》一卷

　　吴充《熙宁详定军马敕》五卷

　　沈括《熙宁详定诸色人厨料式》一卷

　　《熙宁新修凡女道士给赐式》一卷

　　《诸敕式》二十四卷

　　《诸敕令格式》十二卷

　　又《诸敕格式》三十卷

　　张叙《熙宁葬式》五十五卷

　　范镗《熙宁详定尚书刑部敕》一卷

　　张诚一《熙宁五路义勇保甲敕》五卷《总例》一卷

　　又《学士院等处敕式交并看详》二十卷

　　《御书院敕式令》二卷

　　许将《熙宁开封府界保甲敕》二卷

　　《申明》一卷

　　沈希颜《元丰新近定在京人从敕式三等》卷亡

　　李定《元丰新修国子监大学小学元新格》十卷

　　又《令》十三卷

　　贾昌朝《庆历编敕》、《律学武学敕式》共二卷

　　《武学敕令格式》一卷元丰间

　　《明堂赦条》一卷元丰间

　　曾伉《新修尚书吏部式》三卷

　　蔡硕《元丰将官敕》十二卷

　　《贡举医局龙图天章宝文阁等敕令仪式》及《看详》四百一十卷元丰间

　　《宗室及外臣葬敕令式》九十二卷元丰间

　　《皇亲禄令并厘修敕式》三百四十卷

　　吴雍《都提举市易司敕令》并《厘正看详》二十一卷、《公式》二卷元丰间

　　《水部条》十九卷元丰间

　　朱服《国子监支费令式》一卷

　　元绛《谳狱集》十三卷

　　崔台符《元丰编敕令格式》并《赦书德音》、《申明》八十一卷

　　《吏部四选敕令格式》一部元祐初。卷亡

　　《元丰户部敕令格式》一部元祐初。卷亡

　　《六曹条贯》及《看详》三千六百九十四册元祐间。卷亡

　　《元祐诸司市务敕令格式》二百六册卷亡

　　《六曹敕令格式》一千卷元祐初

　　《绍圣续修武学敕令格式看详》并《净条》十八册建中靖国初。卷亡

　　《枢密院条》二十册《看详》三十册元祐间。卷亡

　　《绍圣续修律学敕令格式看详》并《净条》十二册建中靖国初。卷亡

　　《诸路州县敕令格式》并《一时指挥》十三册卷亡

　　《六曹格子》十册卷亡

　　《中书省官制事目格》一百二十卷

　　《尚书省官制事目格参照卷》六十七册卷亡

　　《门下省官制事目格》并《参照参卷旧文净条厘析总目目录》七十二册卷亡

　　《徽宗崇宁国子监算学敕令格式》并《对修看详》一部卷亡

　　《崇宁国子画书学敕令格式》一部卷亡

　　沈锡《崇宁改修法度》十卷

　　《诸路州县学法》一部大观初。卷亡

　　《大观新修内东门司应奉禁中请给敕令格式》一部卷亡

　　《国子大学辟雍并小学敕令格式申明一时指挥目录看详》一百六十八册卷亡

　　郑居中《政和新修学法》一百三十卷

　　李图南《宗子大小学敕令格式》十五册卷亡

　　何执中《政和重修敕令格式》五百四十八册卷亡

　　《政和禄令格》等三百二十一册卷亡

　　《宗祀大礼敕令格式》一部政和间。卷亡

　　张动《直达纲运法》并《看详》一百三十一册卷亡

　　王韶《政和敕令式》九百三卷

　　白时中《政和新修御试贡士敕令格式》一百五十九卷

　　孟昌龄《政和重修国子监律学敕令格式》一百卷

　　《接送高丽敕令格式》一部宣和初。卷亡

　　《奉使高丽敕令格式》一部宣和初。卷亡

　　《明堂敕令格式》一千二百六册宣和初。卷亡

　　《两浙福建路敕令格式》一部宣和初。卷亡

　　薛昂《神霄宫使司法令》一部卷亡

　　刘次庄《青囊本旨论》一卷

　　王晋《使范》一卷

　　和凝《疑狱集》三卷

　　窦仪《重详定刑统》三十卷

　　卢多逊《长定格》三卷

　　吕夷简《天圣编敕》十二卷

　　《天圣令文》三十卷吕夷简、夏竦等撰

　　《八行八刑条》一卷大观元年御制

　　《崇宁学制》一卷徽宗学校新法

　　《附令敕》十八卷庆历中编，不知作者

　　《五服敕》一卷刘筠、宋绶等撰

　　张方平《嘉祐驿令》三卷

　　又《嘉祐禄令》十卷

　　王安石《熙宁详定编敕》等二十五卷

　　《新编续降并叙法条贯》一卷编治平、熙宁诏旨并官吏犯罪叙法、条贯等事

　　曾布《熙宁新编常平敕》二卷

　　《审官东院编敕》二卷熙宁七年编

　　张大中《编修入国条贯》二卷

　　又《奉朝要录》二卷

　　范镗《熙宁贡举敕》二卷

　　《八路差官敕》一卷编熙宁总条、审官东院条、流内铨条

　　《熙宁法寺断例》十二卷

　　《熙宁历任仪式》一卷不知作者

　　蔡确《元丰司农敕令式》十七卷

　　李承之《江湖淮浙盐敕令赏格》六卷

　　曾伉《元丰新修吏部敕令式》十五卷

　　崔台符《元丰敕令式》七十二卷

　　吕惠卿《新史吏部式》二卷

　　又《县法》十卷

　　程龟年《五服相犯法纂》三卷

　　孙奭《律令释文》一卷

　　《续附敕令》一卷庆历中编，不知作者

　　《三司条约》一卷庆历中纂集

　　陆佃《国子监敕令格式》十九卷

　　曾旼《刑名断例》三卷

　　章惇《元符敕令格式》一百三十四卷

　　郑居中《学制书》一百三十卷

　　蔡京《政和续编诸路州县学敕令格式》十八卷

　　白时中《政和新修贡士敕令格式》五十一卷

　　李元弼《作邑自箴》一卷

　　张守《绍兴重修敕令格式》一百二十五卷

　　《绍兴重修六曹寺监库务通用敕令格式》五十四卷秦桧等撰

　　《绍兴重修吏部敕令格式》并《通用格式》一百二卷朱胜非等撰

　　《绍兴重修常平免役敕令格式》五十四卷秦桧等撰

　　《绍兴重修贡举敕令格式申明》二十四卷绍兴中进

　　《绍兴参附尚书吏部敕令格式》七十卷陈康伯等撰

　　《绍兴重修在京通用敕令格式申明》五十六卷绍兴中进

　　《大观告格》一卷

　　郑克《折狱龟鉴》三卷

　　《乾道重修敕令格式》一百二十卷虞允文等撰

　　《淳熙重修吏部左选敕令格式申明》三百卷龚茂良等撰

　　《诸军班直录令》一卷

　　郑至道《谕俗编》一卷

　　赵绪《金科易览》一卷

　　刘高夫《金科玉律总括诗》三卷

　　《金科玉律》一卷

　　《金科类要》一卷

　　《刑统赋解》一卷

　　并不知作者

　　韩琦《嘉祐详定编敕》三十卷

　　王日休《养贤录》三十二卷

　　《淳熙重修敕令格式》及《随敕申明》二百四十八卷

　　《淳熙吏部条法总类》四十卷淳熙二年敕令所编

　　《庆元重修敕令格式》及《随敕申明》二百五十六卷庆元三年诏重修

　　《庆元条法事类》八十卷嘉泰元年敕令所编

　　《开禧重修吏部七司敕令格式申明》三百二十三卷开禧元年上

　　《嘉定编修百司吏职补授法》一百三十三卷嘉定六年上

　　《嘉定编修吏部条法总类》五十卷嘉定中诏修

　　赵仝《疑狱集》三卷

　　《九族五服图制》一卷不知何人编

　　《大宗正司敕令格式申明》及《目录》八十一卷绍兴重修

　　《编类诸路茶监敕令格式目录》一卷

　　右刑法类二百二十一部，七千九百五十五卷。

　　吴兢《西齐书目录》一卷

　　毋煚《古今书录》四十卷

　　李肇《经史释文》三卷

　　朱遵度《群书丽藻目录》五十卷

　　《隆安西库书目》二卷不知作者

　　《唐秘阁四部书目》四卷

　　《唐四库搜访图书目》一卷

　　《梁天下郡县目》一卷

　　《后唐统类目》一卷

　　杜镐《龙图阁书目》七卷

　　又《十九代史目》二卷

　　《太清楼书目》四卷

　　《王宸殿书目》四卷

　　韦述《集贤书目》一卷

　　《学士院杂撰目》一卷

　　欧阳伸一作「坤」

　　《经书目录》十一卷

　　杨九龄《经史书目》七卷

　　杨松珍《历代史目》十五卷

　　宗谏注《十三代史目》十卷

　　商仲茂《十三代史目》一卷

　　《河南东斋一作「齐」

　　史书目》三卷

　　曾氏《史监》三卷

　　孙玉汝《唐列圣实录目》二十五卷

　　《唐书叙例目录》一卷

　　沈建《乐府诗目录》一卷

　　蒋彧《书目》一卷

　　刘德崇《家藏龟鉴目》十卷

　　田镐、尹植《文枢密要目》七卷

　　刘沆《书目》二卷

　　《禁书目录》一卷学士院、司天监同定

　　王尧臣、欧阳修《崇文总目》六十六卷

　　《沈氏万卷堂目录》二卷

　　欧阳修《集古录》五卷

　　李淑《邯郸书目》十卷

　　吴秘《家藏书目》二卷

　　《秘阁书目》一卷

　　《史馆书新定书目录》四卷不知作者

　　李德刍《邯郸再集书目》三十卷

　　崔君授《京兆尹金石录》十卷

　　《国子监书目》一卷

　　《荆州田氏书总目》三卷田镐编

　　刘泾《成都府古石刻总目》一卷

　　赵明诚《金石录》三十卷

　　又《诸道石刻目录》十卷

　　徐士龙《求书补阙》一卷

　　董逌《广川藏书志》二十六卷

　　郑樵《求书阙记》七卷

　　又《求书外记》十卷

　　《集古系时录》一卷

　　《图谱有无记》二卷

　　《群玉会记》三十六卷

　　陈贻范《颍川庆善楼家藏书目》二卷

　　《遂初堂书目》二卷尤袤集

　　《徐州江氏书目》二卷

　　《吕氏书目》二卷

　　《三川古刻总目》一卷

　　《鄱阳吴氏籝金堂书目》三卷

　　《孙氏群书目录》二卷

　　《紫云楼书目》一卷

　　《川中书籍目录》二卷

　　《秘书省书目》二卷

　　陈骙《中兴馆阁书目》七十卷《序例》一卷

　　石延庆、冯至游校勘《群书备检》三卷

　　晁公武《读书志》四卷

　　张攀《中兴馆阁续书目》三十卷

　　《诸州书目》一卷

　　滕强恕《东湖书自志》一卷

　　右目录类六十八部，六百七卷。

　　何承天《姓苑》十卷

　　林宝《姓苑》三卷

　　又《姓史》四卷

　　《元和姓纂》十卷

　　《五姓证事》二十卷

　　窦从一《系纂》七卷

　　陈湘《姓林》五卷

　　李利涉《姓氏秘略》三卷

　　又《编古命氏》三卷

　　《五声类氏族》五卷

　　孔平《姓系氏族》一卷

　　《姓略》六卷

　　崔日用《姓苑略》一卷

　　魏子野《名字族》十卷

　　《同姓名谱》六卷

　　《尚书血脉》一卷

　　《春秋氏族谱》一卷

　　《春秋宗族谥谱》一卷

　　《帝王历记谱》二卷

　　《帝系图》一卷

　　李匡文《天潢源派谱说一作「统」

　　》一卷

　　又《唐皇室维城录》一卷

　　又《李氏房从谱》一卷

　　李茂嵩一作「高」

　　《唐宗系谱》一卷

　　《唐书总记帝系》三卷

　　《宋玉牒》三十三卷

　　《仁宗玉牒》四卷

　　《英宗玉牒》四卷

　　李衢《皇室维城录》一卷

　　宋敏求《韵类次宗室谱》五十卷

　　司马光《宗室世表》三卷

　　《臣寮家谱》一卷

　　黄恭之《孔子系叶传》三卷

　　《文宣王四十二一作「三」

　　代家状》一卷

　　《阙里谱系》一卷

　　赵异世《赵氏大宗血脉谱》一卷

　　《赵氏龟鉴血脉图录记》一卷

　　令狐峘《陆氏宗系碣》一卷

　　陆师儒《陆氏英贤记》三卷

　　《蒋王恽家谱》一卷

　　王方庆《王氏谱》一卷

　　《唐汭家谱》一卷

　　刘复礼《刘氏大宗血脉谱》一卷

　　《刘与家谱》一卷

　　王僧孺《徐义伦家谱》一卷

　　《李用休家谱》二卷

　　《徐商徐诜家谱》四卷

　　《周长球家谱》一卷

　　《费氏家谱》一卷

　　《钱氏集录》三卷

　　陆景献《吴郡陆氏宗系谱》一卷

　　毛渐《毛氏世谱》一部卷亡

　　曾肇《曾氏谱图》一部卷亡

　　洪兴祖《韩愈年谱》一卷

　　周文《汝南周氏家谱》一卷

　　崔班《欧阳家谱》一卷

　　梁元帝《古今同姓名录》二卷

　　窦澄之《扶风窦氏血脉家谱》一卷

　　李林甫《唐室新谱》一卷

　　又《天下郡望姓氏族谱》一卷

　　《唐相谱》一卷不知作者

　　孔至《姓氏古今杂录》一卷

　　陶茇麟《陶氏家谱》一卷

　　李匡文《元和县主昭穆谱》一卷

　　又《皇孙郡王谱》一卷

　　《玉牒行楼》一卷

　　《偕日谱》一卷

　　邢晓《帝王血脉小史记》五卷

　　又《帝王血脉图小史后记》五卷

　　韦述《百家类例》三卷

　　韦述、萧颖士《宰相甲族》一卷

　　裴扬休《百氏谱》五卷

　　曹大宗《姓源韵谱》一卷

　　杜信《京兆杜氏家谱》一卷

　　刘沆《刘氏家谱》一卷

　　《唐颜氏家谱》一卷

　　《韩吏部谱录》二卷

　　《李氏郇王家谱》一卷

　　并不知作者

　　唐邴《唐氏谱略》一卷

　　杨侃《家谱》一卷

　　《宋仙源积庆图》一卷起僖祖迄哲宗

　　《宗室齿序图》一卷

　　《天源类谱》一卷

　　《祖宗属籍谱》一卷

　　《向敏中家谱》一卷向缄撰

　　邵思《姓解》三卷

　　钱惟演《钱氏庆系谱》二卷

　　王回《清河崔氏谱》一卷

　　孙秘《尊祖论世录》一卷

　　苏洵《苏氏族谱》一卷

　　钱明逸《熙宁姓纂》六卷

　　魏予野《古今通系图》一卷

　　李复《南阳李英公家谱》一卷

　　成铎《文宣王家谱》一卷

　　吴逵《帝王系谱》一卷

　　黄邦俊《群史姓纂韵》六卷

　　颜屿《衮国公正枝谱》一卷

　　扌采真子《千姓编》一卷

　　《符彦卿家谱》一卷符承宗撰

　　《建阳陈氏家谱》一卷

　　《万氏谱》一卷

　　《赵郡东祖李氏家谱》二卷

　　《鲜于氏血脉图》一卷

　　《长乐林氏家谱》一卷

　　并不知作者

　　丁维皋《百族谱》三卷

　　邓名世《古今姓氏书辨证》四十卷

　　李焘《晋司马氏本支一卷》

　　又《齐梁本支》一卷

　　徐筠《姓氏源流考》七十八卷

　　李氏《历代诸史总括姓氏录》一卷

　　右谱牒类一百十部，四百三十七卷。

　　桑钦《水经》四十卷郦道元注

　　《城冢记》一卷按序，魏文帝三年，刘裕得此记

　　葛洪《关中记》一卷

　　雷次宗《豫章古今记》三卷

　　沈怀远《南越志》五卷

　　梁元帝《职贡图》一卷

　　杨衒之《洛阳伽蓝记》三卷

　　《炀帝开河记》一卷不知作者

　　魏王泰《坤元录》十卷

　　沙门辨机《大唐西域图记》十二卷

　　梁载言《十道四蕃志》十五卷

　　韦述《两京新记》五卷

　　达奚弘通《西南海蕃行记》一卷

　　马温之《邺都故事》二卷

　　李吉甫《元和郡国图志》四十卷

　　元结《九疑山图记》一卷

　　贾耽《皇华四达》十卷

　　又《贞元十道录》四卷

　　《国要图》一卷

　　《方志图》二卷

　　《三代地理志》六卷

　　《地理论》六卷

　　刘之推《文括九土一作「州」

　　要略》三卷

　　乐史《坐知天下记》四十卷

　　王曾《九域图》三卷

　　王洙《皇祐方域记》三十卷

　　《要览》一卷

　　韩郁《十道四蕃引》一卷

　　赵珣《开元分野图》一卷

　　又《十道记》一卷

　　《十八路图》一卷《图副》二十卷熙宁间天下州府车监县镇图

　　李德刍《元丰郡县志》三十卷《图》三卷

　　沈括《天下郡县图》一部卷亡

　　陈坤臣《郡国人物志》一百五十卷

　　欧阳忞《巨鳌记》五卷

　　孙结《唐国鉴图》一卷

　　曹璠《国照》十卷

　　又《元和国计图》十卷

　　韦澳《诸道山河地名要略》九卷一名《处分语》，一名《新集地理书》

　　陈延禧《隋朝洛都记》一卷

　　又《蜀北路秦程记》一卷

　　《北征杂记》一卷

　　姜屿《明越风物志》七卷

　　元广之《金陵地记》六卷

　　刘公铉《邺城新记》三卷

　　李璋《太原事迹》十四卷

　　卢求《襄阳故事》十卷

　　《湘中记》一卷

　　余知古《渚宫故事》十卷

　　张周封《华阳风俗录》一卷

　　韩昱《江州事迹》三卷张密注

　　韦宙一作「寅」

　　《零陵录》一卷

　　杨备恩《蜀都故事》二卷

　　许嵩《六朝宫苑记》二卷

　　邢昺《景德朝陵地理记》三十卷

　　韦齐一作「济」

　　休《云南行记》二卷

　　马敬寔《诸道行程血脉图》一卷

　　陈隐之《续南荒录》一卷

　　韦皋一作「阜」

　　《西南夷事状》二十卷

　　《西戎记》二卷

　　张建章《渤海国记》三卷

　　顾愔《新罗国记》一卷

　　达奚洪一作「通」

　　《海外三十六国记》一卷

　　《云南风俗录》十卷

　　辛怡显《至道云南录》三卷

　　李德裕《黠戛斯朝贡图》一卷

　　崔峡《列国入贡图》二十卷

　　郭璞《山海经赞》二卷

　　元结《诸山记》一卷

　　《岳渎福地图》一卷

　　卢鸿《嵩岳记》一卷

　　《华山记》一卷

　　《衡山记》一卷

　　《峨眉山记》二卷

　　僧法琳《庐山记》一卷

　　陆鸿渐《顾渚山记》一卷

　　令狐见尧《玉笥山记》一卷

　　沈立《蜀江志》十卷

　　《宣和编类河防书》一百九十二卷

　　东方朔《十洲记》一卷

　　张华《异物评》二卷

　　刘恂《岭表录异》三卷

　　《岭表异物志》一卷

　　孟琯《岭南异物志》一卷

　　《南海异事》五卷

　　郑虔《天宝军防录》一卷

　　林特《会稽录》三十卷

　　盛度《庸调租赋》三卷

　　陈传《欧冶拾遗》一卷

　　毛渐《地理五龙秘法》一部卷亡

　　林谞《闽中记》十卷

　　卢肇《海潮赋》一卷

　　僧应物《九华山记》二卷

　　又《九华山旧录》一卷

　　卢求《成都记》五卷

　　樊绰《云南志》十卷

　　又《南蛮记》十卷

　　李居一《王屋山记》一卷

　　徐云虔《南诏录》三卷

　　韦庄《蜀程记》一卷

　　又《峡程记》一卷

　　莫休符《桂林风土记》一卷

　　章僚《海外使程广记》三卷

　　张建章《戴斗诸蕃记》一卷

　　曹璠《须知国镜》二卷

　　王权《大梁夷门记》一卷

　　吴从政《襄沔杂记》三卷

　　窦滂《云南别录》一卷

　　陆广微《吴地记》一卷

　　曹大宗《郡国志》二卷

　　韦瑾《域中郡国山川图经》一卷

　　《唐夷狄贡》一卷

　　《两京道里记》三卷不知作者

　　张修《九江新旧录》三卷

　　张氏《燕吴行役记》二卷不知作者

　　罗含《湘中山水记》三卷

　　平居诲《于阗国行程录》一卷

　　胡峤《陷虏记》一卷

　　王德琏《鄱阳县记》一卷

　　徐锴《方舆记》一百三十卷

　　范子长《皇州郡县志》一百卷

　　司马俨《峡山履平集》一卷

　　潘子韶《峡江利涉集》一卷

　　杜光庭《续成都记》一卷

　　范旻《邕管杂记》三卷

　　李昉《历代宫殿名》一卷

　　乐史《太平寰宇记》二百卷

　　魏羽《吴会杂录》一卷

　　张参《江左记》三卷

　　陶岳《零陵总记》十五卷

　　李宗谔《图经》九十八卷

　　又《图经》七十七卷

　　《越州图经》九卷

　　《阳明洞天图经》十五卷

　　李垂《导河形胜书》一卷

　　王曾《契丹志》一卷

　　杨备《恩平郡谱》一卷

　　刘夔《武夷山记》一卷

　　林世程《重修闽中记》十卷

　　郭之美《罗浮山记》一卷

　　周衡《湘中新记》七卷

　　陈倩《茅山记》一卷

　　僧文政《南岳寻胜录》一卷

　　李上交《豫章西山记》二卷

　　《广西郡邑图志》一卷张维序。

　　王靖《广东会要》四卷

　　张田《广西会要》二卷

　　刘昌诗《六峰志》十卷

　　薛常州《地理丛考》一卷

　　李和篪《舆地要览》二十三卷

　　《重修徐州图经》三卷嘉定中撰

　　《离{崔十}志》十卷

　　《雁山行记》一卷不知何人编

　　王日休《九丘总要》三百四十卷

　　余嚞《圣域记》二十五卷

　　程大昌《雍录》十卷

　　钱景衎《南岳胜概》一卷

　　曾洵《句曲山记》七卷

　　周淙《临安志》十五卷

　　谈钥《吴兴志》二十卷

　　潘廷立《富川图志》六卷

　　韩挺《仪真志》七卷

　　刘浩然《合肥志》十卷

　　李说《黄州图经》五卷

　　童宗说《盱江志》十卷

　　姜得平又《续志》十卷

　　袁震《临江军图经》七卷

　　李伸《重修临江志》七卷

　　雷孝友《瑞州郡县志》十九卷

　　田渭《辰州风土记》六卷

　　袁观《潼川府图经》十一卷

　　张津《四明图经》十二卷

　　史正志《建康志》十卷

　　江文叔《桂林志》一卷

　　蔡戡《静江府图志》十二卷

　　熊克《镇江志》十卷

　　葛元骘《武阳志》十卷

　　宋宜之《无为志》三卷

　　胡兆《秋浦志》八卷

　　罗愿《新安志》十卷

　　汪师孟《黄山图经》一卷

　　范成大《桂海虞衡志》三卷

　　韦楫《昭潭志》二卷

　　晁百揆《浔阳志》十二卷

　　吴芸《沅州图经》四卷

　　《安南土贡风俗》一卷乾道中安南入贡，客省承诏具其风俗及贡物名数

　　程九万《历阳志》十卷

　　苏思恭《曲江志》十二卷

　　毛宪《信安志》十六卷

　　《临贺郡志》一卷不知作者

　　萧玠《晋康志》七卷

　　周端朝《桂阳志》五卷

　　刘子登《武陵图经》十四卷

　　郑昉《都梁志》二卷

　　《赤城志》四十卷陈耆卿序

　　陆游《会稽志》二十卷

　　王中行《潮州记》一卷

　　《莆阳人物志》三卷郑侨序

　　王震《阆苑记》三十卷

　　冉木《潜藩武泰志》十四卷

　　赵抃《成都古今集记》三十卷

　　张朏《齐记》一卷

　　《南北对镜图》一卷

　　《混一图》一卷

　　《西南蛮夷朝贡图》一卷

　　《巨鳌记》六卷

　　《交广图》一卷

　　《平江府五县正图经》二卷

　　并不知作者

　　李华《湟川开峡志》五卷

　　宋敏求《长安志》一十卷

　　又《东京记》二卷

　　《河南志》二十卷

　　陈舜俞《庐山记》二卷

　　谢颐素《海潮图论》一卷

　　王瓘《北道刊误志》十五卷

　　林须《霍山记》一卷

　　檀林《瓯治拾遗》一卷

　　又《大理国行程》一卷

　　陈冠《熙河六州图记》一卷

　　王向弼《龙门记》三卷

　　王存《九域志》十卷

　　孟猷《上饶志》十卷

　　滕宗谅《九华山新录》一卷

　　朱长文《吴郡图经续记》三卷

　　王正伦《古今洛城事类》二卷

　　王得臣《江夏辨疑》一卷

　　谭掞《邕管溪洞杂记》一卷

　　李洪《镇洮补遗》一卷

　　李献父《隆虑洞天录》一卷

　　林票《永阳志》三十五卷

　　曾旼《永阳郡县图志》四卷

　　刘拯《濠上摭遗》一卷

　　苏氏《夏国枢要》二卷

　　左文质《吴兴统记》十卷

　　孙穆《鸡林类事》三卷

　　马子严《岳阳志》二卷

　　程縯《职方机要》四十卷

　　范致明《岳阳风土记》一卷

　　又《池阳记》一卷

　　欧阳忞《舆地广记》三十八卷

　　虞刚简《永康军图志》二十卷

　　钱绅《同安志》十卷

　　徐兢《宣和奉使高丽图经》四十卷

　　吴致尧《九疑考古》二卷

　　洪刍《豫章职方乘》三卷

　　董棻《严州图经》八卷

　　厉居正《齐安志》二十卷

　　洪遵《东阳志》十卷

　　许靖夫《齐安拾遗》一卷

　　环中《汴都名实志》三卷

　　陈哲夫《李渠志》一卷

　　《续修宜春志》十卷

　　唐稷《清源人物志》十三卷

　　李盛《章贡志》十二卷

　　曾贲《括苍续志》十卷

　　陈柏朋《括苍志》一卷

　　赵彦励《莆阳志》十五卷

　　陆琰《莆阳志》七卷

　　李献父《相台志》十二卷

　　《江行图志》一卷沈该订正，不知作者

　　《同安后志》十卷

　　《大禹治水玄奥录》一卷

　　《三辅黄图》一卷

　　《高丽日本传》一卷

　　《南剑州图经》一卷

　　《地里图》一卷

　　《指掌图》二卷

　　《南海录》一卷

　　《福建地理图》一卷

　　《泉南录》二卷

　　《吴兴杂录》七卷

　　《南朝宫苑记》一卷

　　《庐山事迹》三卷

　　并不知作者

　　李常《续庐山记》一卷

　　《东京至益州地里图》卷亡

　　《四明山记》一卷

　　《地里图》一卷

　　《南岳衡山记》一卷

　　《考城图经》一卷

　　《常州风土记》一卷

　　《清溪山记》一卷

　　《水山记》一卷

　　《茅山新记》一卷

　　《青城山记》一卷

　　《契丹国土记、契丹疆宇图》二卷

　　《契丹地里图》一卷

　　并不知作者

　　李幼杰《莆阳比事》七卷

　　何友谅《武阳志》二十七卷

　　陈谦《永宁编》十五卷

　　黄以宁《惠阳志》十卷

　　刘牧《建安志》二十四卷

　　又《建安续志类编》二卷

　　邹孟卿《宁武志》十五卷

　　李皋《汀州志》八卷

　　林英发《景陵志》十四卷

　　杨彦为《保昌志》八卷

　　傅岩《郧城志》十二卷

　　杨泰之《普州志》三十卷

　　孙祖义《高邮志》三卷

　　宇文绍奕《临邛志》二十卷

　　又《补遗》十卷

　　林晡《姑熟志》五卷

　　王招《芜湖图志》九卷

　　杨《临漳志》十卷

　　方杰《清漳新志》十卷

　　章颖《文州古今记》十二卷

　　杜孝严《文州续记》四卷

　　孙楙《舂陵图志》十卷

　　张贵谟《临汝图志》十五卷

　　徐自明《零陵志》十卷

　　又《浮光图志》三卷

　　梁克家《长乐志》四十卷

　　张埏《零陵志》十卷

　　陆峻、丁光远《蕲春志》十卷

　　段子游《均州图经》五卷

　　李韦之《邵阳图志》三卷

　　黄汰《邵阳纪旧》一卷

　　巩嵘《邵陵类考》二卷

　　孙显祖《靖州图经》四卷

　　黄晔《龟山志》三卷

　　李震《彭门古今集志》二十卷

　　蔡畤《续同安志》一卷

　　程叔达《隆兴续职方乘》十卷

　　项预《吴陵志》十四卷

　　朱端章《南康记》八卷

　　又《庐山拾遗》二十卷

　　练文《庐州志》十卷

　　吴机《吉州记》三十四卷

　　钱之望、吴莘《楚州图经》二卷

　　刘宗《襄阳志》四十卷

　　刘清之《衡州图经》三卷

　　赵甲《隆山志》三十六卷

　　邹补之《毗陵志》十二卷

　　王铢《荆门志》十卷

　　张孝曾《富水志》十卷

　　王棨《重修荆门志》十卷

　　徐得之《郴江记》八卷

　　史本《古沔志》一卷

　　周梦祥《赣州图经》卷亡

　　阎苍舒《兴元志》二十卷

　　许开《南安志》二十卷

　　孙昭先《淮南通川志》十卷

　　余元一《清湘志》六卷

　　郑少魏《广陵志》十二卷

　　褚孝锡《长沙志》十一卷

　　郑绅《桂阳图志》六卷

　　黄畴若《龙城图志》十卷

　　胡至《重修龙城图志》十卷

　　陈宇《房州图经》三卷

　　虞太中《临封志》三卷

　　曹叔达《永嘉志》二十四卷

　　周澂《永嘉志》七卷

　　郑应申《江阴志》十卷

　　梁希夷《新昌志》一卷

　　马景修《通川志》十五卷

　　黄环《夷陵志》六卷

　　马导《夔州志》十三卷

　　《四明风俗赋》一卷不在何人撰

　　丁介《武陵郡离合记》六卷

　　史定之《番阳志》三十卷

　　杨潜《云间志》三卷

　　徐筠《修水志》十卷

　　张元成《嘉禾志》四卷

　　邓枢《鹤山丛志》十卷

　　王宽夫《古涪志》十七卷

　　李棣《浮光图志》二十卷

　　林仁伯《古归志》十卷

　　赵兴清《历阳志补遗》十卷

　　王知新《合淝志》十卷

　　霍篪《澧阳图志》八卷

　　刘伋《陵水图志》三卷

　　胡槻《普宁志》三卷

　　王寅孙《沈黎志》二十三卷

　　赵汝厦《程江志》五卷

　　又《琼管图经》十六卷

　　刘灏《清源志》七卷

　　沈作宾、赵不迹《会稽志》二十卷

　　邵笥《括苍庆元志》一卷

　　赵善赣《通义志》三十五卷

　　张士牷《西和州志》十九卷

　　李修己《同谷志》十七卷

　　李锜《续同谷志》十卷

　　义太初《高凉图志》七卷

　　赵师岌《潮州图经》二卷

　　郑郧《洋州古今志》十六卷

　　张忄达《甘泉志》十五卷

　　陈岘《南海志》十三卷

　　赵伯谦《韶州新图经》十二卷

　　俞闻中《叙州图经》三十卷

　　黎伯巽《静南志》十二卷

　　任逢《垫江志》三十卷

　　刘德礼《夔州图经》四卷

　　马纡《续庐山记》四卷

　　《江州图经》一卷

　　《宕渠志》二卷

　　《吉阳军图经》一卷

　　《忠州图经》一卷

　　《珍州图经》三卷

　　《衢州图经》一卷

　　《沅州图经》四卷

　　《复州图经》三卷

　　《果州图经》五卷

　　《思州图经》一卷

　　《南平军图经》一卷

　　《大宁监图经》六卷

　　并不知作者

　　右地理类四百七部，五千一百九十六卷。

　　《越绝书》十五卷或云子贡所作

　　赵晔《吴越春秋》十卷

　　司马彪《九州春秋》九卷

　　常璩《华阳国志》十二卷

　　和苞《汉赵记》一卷

　　范亨《燕书》二十卷

　　萧方等《三十国春秋》三十卷

　　《三十国春秋钞》一卷不知作者

　　吴信都镐《淝上英雄小录》二卷

　　《吴录》二十卷徐铉、高远、乔舜、潘佐等撰

　　《南唐书》十五卷不知作者

　　王颜《南唐烈祖开基志》十卷

　　李昊《蜀书》二十卷

　　蒋文怿《闽中实录》十卷

　　林仁志《王氏解除运图》三卷

　　毛文锡《前蜀王氏记事》二卷

　　《吴越备史》十五卷吴越钱俨托名范坰、林禹撰

　　钱俨《备史遗事》五卷

　　王保衡《晋阳见闻要录》一卷

　　董淳《后蜀孟氏记事》三卷

　　徐铉、汤悦《江南录》十卷

　　路振《九国志》五十一卷

　　又《楚书》五卷

　　郑文宝《南唐近事集》一卷

　　又《江表志》二卷

　　陈彭年《江南别录》四卷

　　龙衮《江南野史》二十卷

　　曾颜《渤海行年记》十卷

　　胡宾王《刘氏兴亡录》一卷

　　陶岳《荆湘近事》十卷

　　周羽冲《三楚新录》三卷

　　曹衍《湖湘马氏故事》二十卷

　　王举《天下大定录》十卷

　　卢臧《楚录》五卷

　　张唐英《蜀梼杌》十卷

　　刘恕《十国纪年》四十卷

　　《闽王事迹》一卷

　　《高氏世家》十卷

　　《湖南故事》十三卷

　　《十国载记》三卷

　　《江南余载》二卷

　　《高皇帝过江事实》一卷

　　《广王事迹》一卷

　　并不知作者

　　钱惟演《家王故事》一卷

　　右霸史类四十四部，四百九十八卷。

　　凡史类二千一百四十七部，四万三千一百九卷。 
　
　



　
                   
志第一百五十八艺文四
　
　　子类十七：一曰儒家类，二曰道家类释氏及神仙附

　　，三曰法家类，四曰名家类，五曰墨家类，六曰纵横家类，七曰农家类，八曰杂家类，九曰小说家类，十曰天文类，十一曰五行类，十二曰蓍龟类，十三曰历算类，十四曰兵书类，十五曰杂艺术类，十六曰类事类，十七曰医书类。

　　《晏子春秋》十二卷

　　《曾子》二卷

　　《子思子》七卷

　　《孟子》十四卷

　　陆善经《孟子注》七卷

　　王雱注《孟子》十四卷

　　蒋之奇《孟子解》六卷

　　《荀卿子》二十卷战国赵人荀况书

　　杨倞注《荀子》二十卷

　　黎錞《校勘荀子》二十卷

　　《鲁仲连子》五卷战国齐人

　　《董子》一卷董无心撰

　　《尸子》一卷尸佼撰

　　《子华子》十卷自言程氏名本，字子华，晋国人。《中兴书目》曰：「近世依托。」朱熹曰：「伪书也。」

　　《孔丛子》七卷汉孔鲋撰。朱熹曰：「伪书也。」

　　桓宽《监铁论》十卷

　　扬雄《太玄经》十卷

　　又《扬子法言》十三卷

　　张齐《太玄正义统论》一卷

　　又《太玄释文玄说》二卷

　　宋惟干《太玄经注》十卷

　　王涯注《太玄经》六卷

　　柳宗元注《扬子法言》十三卷宋咸补注

　　马融《忠经》一卷

　　《玄测》一卷汉宋衷解，吴陆绩释之

　　王符《潜夫论》十卷

　　关朗《洞极元经传》五卷

　　《四注孟子》十四卷扬雄、韩愈、李翱、熙时子四家注

　　王通《文中子》十卷宋阮逸注

　　太宗《帝范》二卷

　　颜师古《纠缪正俗》八卷

　　王涯《说玄》一卷

　　林慎思《续孟子》二卷

　　韩熙载《格言》五卷

　　真宗《正说》十卷

　　徐铉《质论》一卷

　　许洞《演玄》十卷

　　刁衎《本说》十卷

　　王敏《太平书》十卷

　　贾冈《山东野录》七卷

　　宋咸《过文中子》十卷

　　又《太玄音》一卷

　　章詧《太玄图》一卷

　　又《太玄经发隐》一卷

　　聱隅子《歔欷巢微论》一卷黄晞撰

　　邵亢《体论》十卷

　　周惇颐《太极通书》一卷

　　司马光《潜虚》一卷

　　又《文中子传》一卷

　　《集注四家扬子》十三卷

　　《集注太玄经》六卷

　　并司马光集

　　《家范》十卷

　　师望《元鉴》十卷

　　范镇《正书》一卷

　　张载《正蒙书》十卷

　　又《杂述》一卷

　　《程颐遗书》二十五卷

　　《语录》二卷程颐与弟子问答

　　《孟子解》四卷程颐门人记

　　徐积《节孝语》一卷江端礼录

　　吕大临《孟子讲义》十四卷

　　苏辙《孟子解》一卷

　　王令《孟子讲义》五卷

　　龚原《孟子解》十卷

　　陈旸《孟子解义》十四卷

　　张镒《孟子音义》三卷

　　丁公著《孟子手音》一卷

　　孙奭《孟子音义》二卷

　　刘安世《语录》二卷

　　王开祖《儒志》一卷

　　游酢《孟子解义》十四卷

　　又《杂解》一卷

　　谢良佐《语录》一卷

　　陈禾《孟子传》十四卷

　　晁说之《易玄星纪谱》二卷

　　陈渐《演玄》七卷

　　许允成《孟子新义》十四卷

　　范冲《要语》一卷

　　张九成《孟子拾遗》一卷

　　《语录》十四卷

　　张宪武《劝学录》六卷

　　刘子翚《十论》一卷

　　张行成《潜虚衍义》十六卷

　　又《皇极经世索隐》一卷

　　《观物外篇衍义》九卷

　　《翼玄》十二卷

　　郑樵《刊缪正俗跋正》八卷

　　文轸《信书》三卷

　　《宋衷解太玄经义诀》十卷李沂集

　　冯休《删孟子》一卷

　　陈之方《致君尧舜论》一卷

　　又《削荀子疵》一卷

　　徐庸《注太玄经》十二卷

　　又《玄颐》一卷

　　僧全莹《太玄略例》一卷

　　王绍珪《古今孝悌录》二十四卷

　　尹焞《孟子解》十四卷

　　《语录》四卷尹焞门人冯忠恕、祁宽、吕坚中记

　　邹浩《孟子解》十四卷

　　朱熹《孟子集注》十四卷

　　又《孟子集义》十四卷

　　《或问》十四卷

　　《延平师弟子问答》一卷

　　《语录》四十三卷朱熹门人所记

　　张栻《孟子详说》十七卷

　　又《孟子解》七卷

　　蔡沆《至书》一卷

　　张氏《孟子传》三十六卷

　　钱文子《孟子传赞》十四卷

　　王汝猷《孟子辨疑》十四卷

　　《诸儒鸣道集》七十二卷濂溪、涑水、横渠等书

　　程迥《诸论辨》一卷

　　《近思录》十四卷朱熹、吕祖谦编类周敦颐、程颐、程颢、张载等书

　　《外书》十二卷程颢、程颐讲学

　　邵雍《渔樵问对》一卷

　　祝禹圭《东西铭解》一卷

　　苏籀《遗言》一卷

　　曾发《泮林讨古》二卷

　　张九成《语录》十四卷

　　胡宏《知言》一卷

　　《丽泽论说集》十卷吕祖谦门人记

　　周揆《圣传录》一卷

　　吴仁杰《盐石论》丙丁二卷

　　陈舜申《审是集》一卷

　　涂近正《明伦》二卷

　　彭龟年《止堂训蒙》二卷

　　《吕氏乡约仪》一卷吕大钧撰

　　《李公省心杂言》一卷不知名

　　董与几《学政发纵》一卷

　　高登《修学门庭》一卷

　　刘敞《弟子记》一卷

　　《石月至言》一卷余应求刊其父之言

　　戴溪《石鼓孟子答问》三卷

　　陈师道《后山理究》一卷

　　《北山家训》一卷

　　《伊洛渊源》十三卷

　　《闻见善善录》一卷

　　《质疑请益》一卷

　　并不知作者

　　杨浚《韦子内篇》三卷

　　又《圣典》三卷

　　王向《忠经》三卷

　　刘贶《续说苑》十卷

　　《法圣要言》十卷

　　李琪《皇天大政论》十卷

　　高举《帝道书》十卷

　　鲁大公《公侯正术》十卷

　　萧佚《牧宰政术》二卷

　　赵莹《君臣政论》二十五卷

　　《兴政论》三卷

　　丘光庭《康教论》一卷

　　张弧《素履子》一卷

　　张陟《里训》十卷

　　赵澡《中庸论》一卷

　　赵邻几《鲰子》一卷

　　朱昂《理论》三卷

　　何涉《治道中说》三十篇卷亡

　　龚鼎臣《中说解》十卷

　　范祖禹《帝学》八卷

　　章怀太子《修身要览》十卷

　　太宗《文明政化》十卷

　　真宗《承华要略》二十卷

　　《名墨纵横家无所增益答迩英圣问》一卷

　　仁宗书三十五事，丁度等答

　　颜之推《家训》七卷

　　狄仁杰《家范》一卷

　　《先贤诫子书》二卷

　　《开元御集诫子书》一卷

　　《古今家戒》四卷

　　黄讷《家戒》一卷

　　柳玢《诫子拾遗》十卷

　　孙奕《示儿编》一部

　　右儒家类一百六十九部，一千二百三十四卷、篇。

　　河上公《老子道德经注》一卷

　　严遵《老子指归》十三卷

　　王弼《老子注》二卷

　　又《道德略归》一卷

　　陆修静《老子道德经杂说》一卷

　　傅奕《道德经音义》二卷

　　唐玄宗注《老子道德经》二卷有序

　　唐玄宗《道德经音疏》六卷

　　成玄英《道德经开题序诀义疏》七卷

　　杜光庭《道德经广圣义疏》三十卷

　　僧文傥《道德经疏义》十卷

　　赵至坚《道德经疏》三卷

　　张惠超《道德经志玄疏》三卷

　　陆氏《道德经传》四卷

　　扶少明《道德经谱》二卷

　　《谷神子注经诸家道德经疏》二卷河上公、葛仙公、郑思远、睿宗、玄宗疏

　　李若愚《道德经注》一卷

　　乔讽《道德经疏义节解》二卷

　　《道德经小解》一卷

　　陈景元《道德注》二卷

　　蒋之奇《老子解》二卷

　　又《老子系辞解》二卷

　　张湛《列子音义》一卷

　　张昭《补注庄子》十卷

　　张烜《庄子通真论》三卷

　　《南华真经篇目义》三卷

　　李暹《训文子注》十二卷

　　朱弃《文子注》十二卷

　　墨布一作「希」

　　子《文子注》十二卷

　　王源《亢仓子注》三卷

　　《亢仓子音义》一卷

　　范乾元一作「九」

　　《四子枢要》二卷

　　卫偕一作「稽」

　　《白术子》三卷

　　太公等《阴符经注》一卷

　　张果《阴符经注》一卷

　　又《阴符经辨命论》一卷

　　袁淑真《阴符经注》一卷

　　又《阴符经疏》三卷

　　《阴符集解》五卷

　　韦洪《阴符经疏诀》一卷

　　蔡珪《阴符经注》一卷

　　又《阴符经要义》一卷

　　《阴符经小解》一卷

　　张鲁《阴符经元义》一卷

　　李靖《阴符机》一卷

　　房山长注《大丹黄帝阴符经》一卷

　　梁丘子注《黄庭内景玉经》一卷

　　《黄庭外景经》一卷

　　《黄庭外景玉经注诀》一卷

　　《黄庭五藏论图》一卷

　　《老子黄庭内视图》一卷

　　胡愔《黄庭内景图》一卷

　　《黄庭外景图》一卷

　　魏伯阳《周易参同契》三卷

　　《参同大易讠志》三卷

　　徐从事注《周易参同契》三卷

　　《参同契合金丹行状十六变通真诀》一卷

　　郑远之《参同契心鉴》一卷

　　张处《参同契大易图》一卷

　　晁公武《老子通述》二卷

　　《老子道德经三十家注》六卷唐道士张君相集解

　　葛玄《老子道德经节解》二卷

　　《道德经内解》二卷不知作者

　　《老子道德经内节解》二卷题尹先生注

　　王顾《老子道德经疏》四卷

　　李荣《老子道德经注》二卷

　　李约《老子道德经注》四卷

　　碧云子《老子道德经藏室纂微》二卷不知名

　　《老子道德经义》二卷

　　《老子指例略》一卷

　　并不知作者

　　张湛《列子注》八卷

　　郭象注《庄子》十卷

　　成玄英《庄子疏》十卷

　　文如海《庄子正义》十卷

　　又《庄子邈》一卷

　　《黄帝阴符经》一卷旧目云骊山老母注、李筌撰

　　《集注老子》二卷明皇、河上公、王弼、王雱等注

　　吕知常《老子讲义》十二卷

　　李筌《阴符经疏》一卷

　　《阴符玄谭》一卷不知作者

　　《文子》十二卷旧书目云周文子撰

　　《鹖冠子》三卷不知姓名。《汉志》云：「楚人，居深山，以鹖羽为冠，因号云。」

　　《亢仓子》三卷一名庚桑子。战国时人，老子弟子

　　《抱朴子别旨》二卷不知作者

　　司马子微《坐忘论》一卷

　　《天机经》一卷

　　《道体论》一卷

　　《无能子》一卷

　　并不知作者

　　吴筠《玄纲》一卷

　　刘向《关尹子》九卷

　　刘骥《老子通论语》二卷

　　徽宗《老子解》二卷

　　《列子解》八卷

　　吕惠卿《庄子解》十卷

　　司马光《老子道德经注》二卷

　　苏辙《老子道德经义》二卷

　　赵令穆《老子道德经解》二卷

　　李士表《庄子十论》一卷

　　沈该《阴符经注》一卷

　　朱熹《周易参同契》一卷

　　朱安国《阴符元机》一卷

　　程大昌《易老通言》十卷

　　右道家类一百二部，三百九十九卷

　　鸠摩罗什译《金刚般若波罗蜜经》一卷

　　沙门昙景译《佛说未曾有因缘经》二卷

　　玄奘译《波般若波罗蜜多心经》一卷

　　般刺密帝弥伽释迦译《首楞严经》十卷

　　《佛说一乘究竟佛心戒经》一卷

　　《佛说三亭厨法经》二卷

　　《佛说法句经》一卷

　　《佛说涅槃略说教戒经》一卷四经失译

　　马鸣大师《摩诃衍论》五卷

　　《起信论》二卷

　　僧肇《宝藏论》三卷

　　彦琮《福田论》一卷

　　道信《大乘入道坐禅次第要论》一卷

　　法琳《辨正论》八卷陈子良注

　　彗海大师《入道要门论》一卷

　　净本和尚《语论》一卷

　　惠能《仰山辨宗论》一卷

　　《劝修破迷论》一卷

　　《金沙论》一卷

　　《明道宗论》一卷

　　《偈宗秘论》一卷

　　四论不知撰人

　　法藏《心经》一卷

　　惟悫《首楞严经疏》六卷

　　宗密《圆觉经疏》六卷

　　《圆觉道场修证仪》十八卷

　　《起信论钞》三卷

　　傅大士、宝志《金刚经赞》一卷

　　惠能《金刚经口诀义》一卷

　　《金刚经大义诀》二卷

　　大白和尚《金刚经诀》一卷

　　法深《起信论疏》二卷

　　忠师《百法明门论疏》二卷

　　萧子良《统略净住行法门》一卷

　　元康《中观论三十六门势疏》一卷

　　《华严法界观门》一卷宗密注

　　傅大士《心王传语》一卷

　　《行道难歌》一卷

　　竺道生《十四科元赞义记》一卷

　　灌顶《国清道场百录》一卷

　　楞伽山主《小参录》一卷

　　道宣《通感决疑录》一卷

　　《大唐国师小录法要集》一卷

　　绍修《漳州罗汉和尚法要》三卷持琛

　　白居易《八渐通真议》一卷

　　张云《元中语宝》三卷

　　大阆和尚《显宗集》一卷

　　《大云和尚要法》一卷惠海

　　元觉《一宿觉传》一卷

　　魏静《永嘉一宿觉禅宗集》一卷

　　《达摩血脉》一卷

　　本先《竹林集》一卷

　　宝觉禅师《见道颂》一卷寓言居士注

　　道瑾《禅宗理偈》一卷

　　《石头和尚参同契》一卷宗美注

　　《惠忠国师语》一卷冉氏

　　《东平大师默论》一卷

　　义荣《天台国师百会语要》一卷

　　齐宝《神要》三卷

　　怀和《百丈广语》一卷

　　统休《无性和尚说法记》一卷

　　惠明《妻贤法隽》一卷

　　《龙济和尚语要》一卷

　　《荷泽禅师微诀》一卷

　　杨士达《禅关八问》一卷宗美

　　句令《禅门法印传》五卷

　　《净惠禅师偈颂》一卷

　　义净《求法高僧传》二卷

　　飞锡《往生净土传》五卷

　　法海《六祖法宝记》一卷

　　《坛经》一卷

　　辛崇《僧伽行状》一卷

　　灵湍《摄山妻霞寺记》一卷

　　师哲《前代国王修行记》一卷

　　卢求《金刚经报应记》三卷

　　贤首《华严经纂灵记》五卷

　　元伟《真门圣胄集》五卷

　　《云居和尚示化实录》一卷

　　觉旻《高僧纂要》五卷

　　智月《僧美》三卷

　　裴休《拾遗问》一卷

　　神澈《七科义状》一卷

　　梦微《内典编要》十卷

　　《紫陵语》一卷

　　《大藏经音》四卷

　　《真觉传》一卷

　　《浑混子》三卷解《宝藏论》

　　《遗圣集》一卷

　　《菩提心记》一卷

　　《积元集》一卷

　　《相传杂语要》一卷

　　《德山集》一卷仰山、沩山语

　　《会昌破胡集》一卷

　　《妙香丸子法》一卷

　　《润文官录》一卷唐人。

　　《迦叶祖裔记》一卷

　　《释门要录》五卷

　　《紫陵语》以下不知撰人

　　十朋《请祷集》一卷

　　《瑞象历年记》一卷

　　《惟劲禅师赞颂》一卷

　　《释华严漩澓偈》一卷

　　马裔孙《看经赞》一卷

　　《法喜集》二卷

　　文益《法眼禅师集》一卷

　　《法眼禅师集真赞》一卷

　　高越《舍利塔记》一卷

　　可洪《藏经音义随函》三十卷

　　建隆《雍熙禅颂》三卷

　　魏德謩《无上秘密小录》五卷

　　程谠《释氏蒙求》五卷

　　延寿《感通赋》一卷

　　李遵《天圣广灯录》三十卷

　　吕夷简《景祐宝录》二十一卷

　　僧肇《宝藏论》一卷

　　又《般若无知论》一卷

　　《涅槃无名论》一卷

　　僧慧皎《高僧传》十四卷

　　僧佑《弘明集》十四卷

　　僧宝唱《比丘尼传》五卷

　　僧佑《释迦谱》五卷

　　甄鸾《笑道论》三卷

　　僧慧可《达摩血脉论》一卷

　　费长房《开皇历代三宝记》十四卷

　　又《开皇三宝录总目》一卷

　　《国清道场百录》五卷僧灌顶纂，僧智顗修

　　僧法琳《破邪论》三卷

　　又《辨正论》八卷

　　僧彦琮《释法琳别传》三卷

　　僧慧能注《金坛经》一卷

　　又撰《金刚经口诀》一卷

　　僧慧昕注《坛经》二卷

　　僧辨机《唐西域志》十二卷

　　僧道宣《续高僧传》三卷

　　又《佛道论衡》三卷

　　《三宝感应录》三卷

　　《释迦氏谱》一卷

　　《广弘明集》三十卷

　　僧政觉《金沙论》一卷

　　僧神会《荷泽显宗记》一卷

　　《华严法界观门》一卷僧法顺集，僧宗密注

　　僧宗密《禅源诸诠》二卷

　　又《原人论》一卷

　　《大乘起信论》一卷

　　魏静《永嘉一宿觉禅师集》一卷

　　僧道世《法苑珠林》一百卷

　　僧慧忠《十答问语录》一卷

　　《无住和尚说法》二卷僧钝林集

　　僧普愿《语要》一卷

　　《庞蕴语录》一卷唐于頔编

　　僧神清《北山参元语录》十卷

　　僧慧海《屯悟入道要门论》一卷

　　僧义净《求法高僧传》三卷

　　僧元应《唐一切经音义》一十五卷

　　僧澄观《华严经疏》十卷

　　僧绍修《语要》一卷

　　裴休《传心法要》一卷

　　《唐六译金刚经赞》一卷郑覃等撰

　　僧慧祥《古清凉传》二卷

　　《释迦方志》一卷唐终南大一山僧撰

　　僧应之《四注金刚经》一卷

　　僧延寿《宗镜录》一百卷

　　僧赞宁《僧史略》三卷

　　僧道原《景德传灯录》三十卷

　　晁迥《法藏碎金》十卷

　　《道院集要》三卷不知作者

　　僧延昭《众吼集》一卷

　　僧重显《瀑布集》一卷

　　又《语录》八卷

　　僧世冲《释氏咏史诗》三卷

　　僧居本《广法门名义》一卷

　　僧慧皎《僧史》二卷

　　僧契嵩《辅教编》三卷

　　僧省常《钱塘西湖净社录》三卷

　　僧道诚《释氏须知》三卷

　　僧道诚《释氏要览》三卷

　　王安石注《维摩诘经》三卷

　　朱士挺《伏虎行状》一卷

　　《僧自严行状》一卷陈嘉谟撰

　　李之纯《成都大悲寺集》二卷

　　又《成都大慈寺记》二卷

　　僧惟白《续灯录》三十卷

　　僧宗颐《劝孝文》二卷

　　又《禅苑清规》十卷

　　蹇序辰《诸经译梵》三卷

　　王敏中《劝善录》六卷

　　杨谔《水陆仪》二卷

　　僧智达《祖门悟宗集》二卷

　　楼颖《传翕小录要集》一卷

　　僧宗永《宗门统要》十卷

　　僧智圆《闲居编》五十一卷

　　僧怀深注《般若波罗密多心经》一卷

　　僧原白注《证道歌》一卷

　　《僧宗杲语录》五卷黄文昌撰

　　僧慧达《夹科肇论》二卷

　　僧应乾《楞严经标指要义》二卷

　　僧灵操《释氏蒙求》一卷

　　僧马鸣《释摩诃衍论》十卷

　　僧阇那多迦译《罗汉颂》一卷

　　僧菩提达磨《存想法》一卷

　　又菩提达磨《胎息诀》一卷

　　《颂证道歌》一卷篇首题正觉禅师撰

　　《净慧禅师语录》一卷

　　《莲社十八贤行状》一卷

　　《法显传》一卷

　　《诸经提要》二卷

　　《五公符》一卷

　　《宝林传录》一卷

　　并不知作者

　　李通玄《华严合论》一卷

　　张戒注《楞伽集注》八卷

　　佛陀多罗译《圆觉经》二卷

　　般刺密谛译《楞严经》十卷

　　《法宝标目》十卷王右编

　　僧肇译《维摩经》十卷

　　晁迥《耄智余书》三卷

　　《八方珠玉集》四卷大圆、涂毒二僧集诸家禅语

　　王日休《金刚经解》四十二卷

　　《净土文》十一卷王日休撰

　　《语录》二卷松源和尚讲解答问

　　《普灯录》三十卷僧正受集

　　《诸天传》二卷僧行霆述

　　《奏对录》一卷佛照禅师淳熙间奏对之语

　　《崇正辨》三卷胡寅撰

　　右释氏类二百二十二部，九百四十九卷

　　刘向《列仙传》三卷

　　王褒《桐柏真人王君外传》一卷

　　周季通《玄洲上卿苏君记》一卷

　　葛洪《神仙传》十卷

　　《马阴二君内传》一卷

　　《上真众仙记》一卷

　　《隐论杂诀》一卷

　　《金木万灵诀》一卷

　　《抱朴子养生论》一卷

　　《太清玉碑子》一卷葛洪与郑惠远问答

　　《二女真诗》一卷紫微夫人及东华中侯王夫人作

　　施真人《铭真论》一卷

　　旌阳令许逊《灵剑子》一卷

　　《黄帝内传》一卷篯铿得于石室

　　东方朔《十洲三岛记》一卷

　　淮南王刘安《太阳真粹论》一卷

　　黄玄钟《蓬莱山西鳌还丹歌》一卷

　　娄敬《草衣子还丹诀》一卷

　　魏伯阳《还丹诀》一卷

　　《周易门户参同契》一卷

　　《大丹九转歌》一卷

　　华佗《老子五禽六气诀》一卷

　　陆修静《老子道德经杂说》一卷

　　《五牙导引元精经》一卷

　　《黄庭经》一卷其文初为五言四章，后皆七言，论人身扶养修治之理

　　李千乘《黄庭中景经注》一卷

　　尹喜《黄庭外景经注》一卷

　　襄楷《太平经》一百七十卷

　　李坚《东极谢真人传》一卷

　　王禹锡《海陵三仙传》一卷

　　施肩吾《真仙传道集》二卷

　　《三住铭》一卷

　　《西山群仙会真记》一卷

　　长孙滋《崔氏守一诗传》一卷

　　吴筠《神仙可学论》一卷

　　又《形神可固论》一卷

　　《著生论》一卷

　　《明真辨伪论》一卷

　　《心目论》一卷

　　《玄门论》一卷

　　《元纲论》一卷

　　《诸家论优劣事》一卷

　　《辨方正惑论》一卷

　　杜光庭《二十四化诗》一卷

　　又《二十四化图》一卷

　　《神仙感遇传》十卷

　　《墉城集仙录》十卷

　　《应现图》三卷

　　《仙传拾遗》四十卷

　　《历代帝王崇道记》一卷

　　《道教灵验记》二十卷

　　《道经降传世授年载图》一卷

　　谢良嗣《中岳吴天师内传》一卷

　　李渤《李天师传》一卷

　　《真系传》一卷

　　张隐居《演龙虎上经》二卷

　　卢潘《侯真人传》一卷

　　沈汾《续仙传》三卷

　　尹文操《楼观先师本行内传》一卷

　　《玄元圣记经》十卷

　　刁琰《广仙录》一卷

　　见素子《洞仙传》十卷

　　傅元镇《应缘道传》十一卷

　　晞旸子《宝仙传》三卷

　　《南岳夫人清虚玉君内传》一卷

　　范邈《南岳魏夫人内传》一卷

　　李遵《三茅君内传》一卷

　　梁日广《释仙论》一卷

　　赤松子《中诫篇》一卷

　　《金石论》一卷

　　《门天老历》一卷

　　冷然子《学神仙法》一卷

　　贾嵩《陶先生传序》三卷

　　吴先主孙氏《太极左仙公神仙本起内传》一卷

　　华峤《真人周君内传》一卷

　　《刘海蟾诗》一卷

　　《太乙真君固命歌》一卷晋葛洪译

　　张融《三破论》一卷

　　陶弘景《养性延命录》二卷

　　《导引养生图》一卷

　　《神仙玉芝瑞草图》二卷

　　《上清握中诀》三卷

　　《登真隐诀》三十五卷

　　《真诰》十卷

　　华阳道士韦处玄注《老子西升经》二卷

　　魏昙峦法师《服气要诀》一卷

　　陈处士同洪让书《老子道经》一卷

　　李淳风《正一五真图》一卷

　　孙思邈《退居志》一卷

　　《真气铭》一卷

　　《九幽福寿论》一卷

　　《龙虎乱日篇》一卷

　　李用德《晋州羊角山庆历观记》一卷

　　王元正《清虚子龙虎丹》一卷

　　《骊山母黄帝阴符大丹经解》一卷房山长集

　　吴兢《保圣长生纂要坐隅障》二卷

　　僧一行《天真皇人九仙经》一卷

　　尹愔《老子五厨经注》一卷

　　周涖《颖阳书》一卷

　　昝商《导养方》三卷

　　李广《中指真诀》一卷

　　僧遵化《养生胎息秘诀》一卷

　　高骈《性箴金液颂》一卷

　　黄仲山《玄珠龟镜》三卷

　　裴铉《延寿赤书》一卷

　　张果《紫灵丹砂表》一卷

　　《内真妙用诀》一卷

　　《休粮服气法》一卷

　　《大易志图参同经》一卷玄宗与叶静能、一行答问语

　　王绅《太清宫简要记》一卷

　　康真人《气诀》一卷

　　卢遵元《太上肘后玉经方》一卷

　　杨知玄《淮南王练圣法》一卷

　　《老子元道经》一卷南统孟谪仙传授

　　李延章《中元论》一卷

　　胡微《玉景内篇》二卷

　　《黄庭内景五藏六腑图》一卷大白山见素女子胡愔撰

　　王悬河《三洞珠囊》三十卷

　　王贞范《洞天集》二卷

　　捷神子《唐元指玄篇》一卷

　　《中央黄老君洞房内经》一卷

　　《黄老中道君洞房内经》一卷

　　《黄老神临药经》一卷

　　《太清真人络命诀》一卷

　　《太上老君血脉论》一卷

　　《灵宝服食五芝精》一卷

　　《黄帝内经灵枢略》一卷

　　《黄帝九鼎神丹经诀》十卷

　　《黄帝内丹诀》一卷

　　《太极真人风鸣炉火经》一卷

　　《紫微帝君王经宝诀》一卷

　　《太上老君服气胎息诀》一卷

　　《老子中经》二卷

　　《老子神仙历藏经》一卷

　　《王母太上还童摘华法》一卷

　　《紫微帝君紫庭秘诀》一卷

　　《茅真君静中吟》一卷

　　《王茅君杂记》一卷

　　《阴真君还丹歌》一卷

　　《金液还丹歌》一卷

　　《元君付道传心法门》一卷

　　《徐真君丹诀》一卷

　　《张真君灵芝集》一卷

　　《彭君诀黄白五元神丹经》一卷

　　《太乙真元丹诀》一卷

　　陈大素《九天飞步内诀真经》一卷

　　河间真人刘演《金碧潜通秘诀》一卷

　　大白山李真人《调元妙经》一卷

　　陈少微《大洞炼真宝经》一卷

　　申天师《服气要诀》一卷

　　张天师《石金记》一卷

　　玄元先生《日月混元经》一卷

　　郑先生《不传气经》一卷

　　建平然先生《少来苦乐传》一卷

　　赤城隐士《服药经》三卷

　　卧龙隐者《少玄胎息歌》一卷

　　蜀郡处士《胎息诀》一卷

　　成都李道士《太上洞玄灵宝修真论》一卷

　　务元子《混成经》一卷

　　务成子注《太上黄庭内景经》一卷

　　含光子《契真刊谬玉钥匙》一卷

　　邓云子《清虚真人裴君内传》一卷

　　广成子《灵仙秘录阴丹经》一卷

　　《紫阳金碧经》一卷

　　《升玄养生论》

　　青霞子《旨道篇》一卷

　　又《龙虎金液还丹通玄论》一卷

　　《宝藏论》一卷

　　易元子《劝道诗》一卷

　　逍遥子《内指通玄诀》三卷

　　《摄生秘旨》一卷

　　升玄子《造化伏汞图》一卷

　　颖阳子《神仙修真秘诀》十二卷

　　元阳子《金石还丹诀》一卷

　　真一子《金钥匙》一卷

　　《九真中经》一卷赤松子传

　　畅元子《杂录经诀尊用要事》一卷

　　狐刚子《粉团》五卷

　　左掌子《证道歌》一卷

　　中皇子《服气要诀》一卷

　　桑榆子《新旧气经》一卷

　　玄明子柳冲用《巨胜歌》一卷

　　叶真卿《玄中经》一卷

　　丁少微《真一服元气法》一卷

　　洞元子通元子《通玄指真诀》一卷

　　真常子《服食还丹证验法》一卷

　　烟萝子《内真通玄歌》一卷

　　独孤滔《丹房镜源文》三卷

　　天台白云《服气精义论》一卷

　　徐怀遇《学道登真论》一卷

　　曹圣图《铅汞五行图》一卷

　　张素居《金石灵台记》一卷

　　高先《大道金丹歌》一卷

　　陈君举《朝元子玉芝书》三卷

　　吕洞宾《九真玉书》一卷

　　陶植《蓬壶集》三卷

　　《修仙要诀》一卷华子期授于ＲＶ里先生

　　《上相青童太上八术知慧灭魔神虎隐文》一卷

　　碧岩张道者《中山玉柜服神气经》一卷

　　《司世抱阳剑术》一卷

　　金明七真人《三洞奉道科诫》三卷

　　杨归年《修真延秘集》三卷

　　阴长生《三皇经》一卷

　　马明生《赤龙金虎中铅炼七返还丹诀》卷亡

　　上官翼《养生经》一卷

　　王弁《新旧服气法》一卷

　　傅士安《还丹诀》一卷

　　徐道邈注《老子西升经》二卷

　　刘仁会注《西升经》一卷

　　张随《解参同契》一卷

　　李审《颐神论》二卷

　　处士刘词《混俗颐生录》一卷

　　闾丘方远《太上经秘旨》一卷

　　道士张乾森《自然券立成仪》一卷

　　张承先《度灵宝经表具事》一卷

　　《玉晨奔日月图》一卷

　　《真秘诀》一卷宝冠授达磨

　　僧玄玄《疑甄正论》三卷

　　王长生《紫微内庭秘诀》三卷

　　《传授五法立成仪》一卷

　　寒山子《大还心鉴》一卷

　　守文居纟兹《长生纂要》一卷

　　《庄周气诀》一卷

　　《朗然子诗》一卷

　　山居道士《佩服经符仪》一卷不知名

　　苏登《天老神光经》一卷

　　《内外丹诀》二卷集王元正、李黄中等撰

　　《崔公入药镜》三卷

　　《混元内外观》十卷

　　张君房《云笈七签》百二十卷

　　乐史《总仙秘录》一百三十卷

　　余卞《十二真君传》二卷

　　李信之《云台异境集》一卷

　　贾善翔《高道传》十卷

　　《犹龙传》三卷

　　张隐龙《三茅山记》一卷

　　王松年《仙苑编珠》一卷

　　李昌龄《感应篇》一卷

　　朱宋卿《徐神翁语录》一卷

　　《太宗真宗三朝传授赞咏仪》二卷

　　真宗《汴水发愿文》一卷

　　徽宗《天真示现记》三卷

　　陈抟《九室指玄篇》一卷

　　王钦若《七元图》一卷

　　《先天纪》三十六卷

　　《翊圣保德传》三卷

　　丁谓《降圣记》三十卷

　　耿肱《养生真诀》一卷

　　青霞子《丹台新录》九卷

　　李思聪《道门三界咏》三卷

　　张端《金液还丹悟真篇》一卷

　　彭晓《周易参同契分章通真仪》三卷

　　《参同契明鉴诀》一卷

　　姚称《摄生月令图》一卷

　　钱景衎《南岳胜概编》一卷

　　谢修通《玉笥山祖记实录》一卷

　　张无梦《还元篇》一卷

　　《纯阳集》一卷

　　《上清五牙真秘诀》一卷

　　《二仙传》一卷

　　《成仙君传》一卷

　　《刘真人传》一卷

　　《平都山仙都观记》二卷

　　《师谱》一卷

　　《十真记》一卷

　　《仙班朝会图》五卷

　　《赖卿记》一卷

　　《大还丹照鉴登仙集》一卷

　　《断谷要法》一卷

　　《裴君传行事诀》一卷

　　《太上墨子枕中记》二卷

　　《太上太素玉录》一卷

　　《太上仓元上录》一卷

　　《学仙辨真诀》一卷

　　《洞真金元八景玉录》一卷

　　《五岳真形图》一卷

　　《祭六丁神法》一卷

　　《神仙杂歌诗》一卷

　　《玄门大论》一卷

　　《九转丹歌》一卷

　　《太和楼观内纪本草记》一卷

　　《老君出塞记》一卷

　　《五岳真形论》一卷

　　《黄帝三阳经五明乾羸坤巴诀》一卷

　　《正一肘后修用诀》一卷

　　《正一法文目》一卷

　　《正一论》一卷

　　《正一上元九星图》一卷

　　《正一修行指要》三卷

　　《正一法十箓召仪》一卷

　　《正一奏章仪》一卷

　　《正一醮江海龙王神仪都功版仪》一卷

　　《太上符镜》一卷

　　《谷神赋》一卷

　　《黄书过度仪》一卷

　　《太上八道命籍》二卷

　　《灵宝圣真品位》一卷

　　《灵宝飞云天篆》一卷

　　《上清佩文诀》五卷

　　《上清佩文黑券诀》一卷

　　《福地记》一卷

　　《曲素忧乐慧辞》一卷

　　《皇人三一图》一卷

　　《西升记》一卷

　　《胎精记解结行事诀》一卷

　　《高上金真元箓》一卷

　　《长睡法》一卷

　　《大洞玄保真养生论》一卷

　　《曲素诀辞》一卷

　　《太上丹字紫书》一卷

　　《绝玄金章》一卷

　　《紫凤赤书》一卷

　　《灵宝步虚词》一卷

　　《金纽太清阴阳戒文》一卷

　　《太上紫书录传》一卷

　　《度太一玉传仪》一卷

　　《奔日月二景隐文》一卷

　　《司命杨君传记》一卷

　　《回耀太真隐书》一卷

　　《思道诫》一卷

　　《潘尊师传》一卷

　　《三尸经》一卷

　　《金简集》三卷

　　《无名道者歌》一卷

　　《大丹会明论》一卷

　　《太清真人九丹神秘经》一卷

　　《金镜九真玉书》卷《八公紫府河车歌》一卷

　　《大还秘经》一卷

　　《神仙肘后三宫诀》二卷

　　《太极紫微元君补命秘录》一卷

　　《老君八纯玄鼎经》一卷

　　《海蟾子还金篇》一卷

　　《太清篇火式》一卷

　　《太一真人五行重玄论》一卷

　　《龙虎大还丹秘诀》一卷

　　《炼五神丹法》一卷

　　《太清丹经经》一卷

　　《神仙庚辛经》一卷

　　《紫白金丹诀》一卷

　　《仙公药要诀》一卷

　　《三十六水法》一卷

　　《金虎赤龙经》一卷

　　《玉清内书》一卷

　　《太上老子服气口诀》一卷

　　《烧炼杂诀法》一卷

　　《太清金液神丹经》三卷

　　《休粮诸方》一卷

　　《胎息根旨要诀》一卷

　　《修真内炼秘诀》一卷

　　《上清修行诀》一卷

　　《大道感应论》一卷

　　《太上习仙经契录》一卷

　　《回耀飞光日月精气上经》一卷

　　《摄生增益录》一卷

　　《神气养形论》一卷

　　《服饵仙方》一卷

　　《铅汞指真诀》一卷

　　《服气日月皇华诀》一卷

　　《神仙药名隐诀》一卷

　　《炼花露仙醹诀》一卷

　　《缮生集》一卷

　　《道术旨归》一卷

　　《按摩要法》一卷

　　《醮人神法》一卷

　　《上清大洞真经玉诀》一卷

　　《草金丹法》一卷

　　《十二月五藏导引》一卷

　　《大易二十四篇》一卷

　　《服气炼神秘诀》一卷

　　《老君金书内序》一卷

　　《尹真人本行记》一卷

　　《陶陆问答》一卷

　　《诸家修行纂要》一卷

　　《谷神秘诀》三卷

　　《太清导引调气经》一卷

　　《大玄部道兴论》二十七卷

　　《富贵日用篇》一卷

　　《入室思赤子经》一卷

　　《饵芝草黄精经》一卷

　　《治身服气诀》一卷

　　《玉皇圣台神用诀》一卷

　　《烧金石药法》一卷

　　《神仙服食经》一卷

　　《三天君烈纪》一卷

　　《养生要录》三卷

　　《神仙九化经》一卷

　　《调元气法》一卷

　　《太上保真养生论》一卷

　　《神仙秘诀三论》三卷

　　《元君肘后术》三卷

　　《山水穴窦图》一卷

　　《养生诸神仙方》一卷

　　《五经题迷》一卷

　　右神仙类三百九十四部，一千二百十六卷

　　右道家附释氏神仙类凡七百十七部，二千五百二十四卷。

　　《管子》二十四卷齐管夷吾撰。

　　《商子》五卷卫公孙鞅撰

　　《慎子》一卷慎到撰

　　《韩子》二十卷韩非撰

　　尹知章注《管子》十九卷

　　杜佑《管氏指略》二卷

　　丁度《管子要略》五篇卷亡

　　董仲舒《春秋决事一作「狱」

　　》十卷丁氏平，黄氏正

　　李文博《治道集》十卷

　　张去华《大政要录》三卷

　　右法家类十部，九十九卷。

　　《公孙龙子》一卷赵人

　　《尹文子》一卷齐人

　　《邓析子》二卷郑人

　　刘邵《人物志》二卷

　　杜周士《广人物志》二卷

　　右名家类五部，八卷。

　　《墨子》十五卷宋墨翟撰

　　右墨家类一部，十五卷。

　　《鬼谷子》三卷

　　高诱注《战国策》三十三卷

　　鲍彪注《国策》十卷

　　右纵横家类三部，四十六卷。

　　《夏小正戴氏传》四卷傅崧卿注

　　蔡邕《月令章句》一卷

　　杜台卿《玉烛宝典》十二卷

　　唐玄宗《删定礼记月令》一卷

　　李林甫《注解月令》一卷

　　韩鄂《岁华纪丽》四卷

　　韦行规《月录》一卷

　　李绰《秦中岁时记》一卷一名《咸镐记》

　　李邕《金谷园记》一卷

　　徐锴《岁时广记》一百二十卷内八卷阙

　　贾昌朝《国朝时令集解》十二卷

　　宋绶《岁时杂咏》二十卷

　　刘安靖《时镜新书》五卷

　　孙厔《备阅注时令》一卷

　　《岁中记》一卷

　　《十二月纂要》一卷

　　《保生月录》二卷

　　《四时录》四卷

　　并不知作者

　　张方《夏时志别录》一卷

　　又《夏时考异》一卷

　　《许状元节序故事》十二卷许尚编

　　真宗《授时要录》十二卷

　　孙思邈《齐人月令》三卷

　　宗懔《荆楚岁时记》一卷

　　李绰《辇下岁时记》一卷

　　刘靖《时鉴杂一作「新」

　　书》四卷

　　岑贲《月壁》一卷

　　孙翰《月鉴》二卷

　　嵇含《南方草木状》三卷

　　贾思勰《齐民要术》十卷

　　则天皇后《兆人本业》三卷

　　陆羽《茶经》三卷

　　又《茶记》一卷

　　温庭筠《采茶录》一卷

　　《茶苑杂录》一卷不知作者

　　张又新《煎茶水记》一卷

　　韩鄂《四时纂要》十卷

　　贾躭《医牛经》卷亡

　　淮南王《养蚕经》一卷

　　孙光宪《蚕书》三卷

　　秦处度《蚕书》一卷

　　毛文锡《茶谱》一卷

　　史正志《菊谱》一卷

　　任璹《彭门花谱》一卷

　　周序《洛阳花木记》一卷

　　陶朱公《养鱼经》一卷

　　熊寅亮《农子》一卷

　　贾朴《牛书》一卷

　　王旻《山居要术》三卷

　　又《在居杂要》三卷

　　《山居种莳要术》一卷

　　戴凯之《竹谱》三卷

　　无求子《酒经》一卷不知姓名

　　大隐翁《酒经》一卷

　　《是斋售用》一卷

　　李淳风《四民福禄论》二卷

　　《牛皇经》一卷

　　《辨五音牛栏法》一卷

　　《农家切要》一卷

　　《荔枝故事》一卷

　　并不知作者

　　封演《钱谱》一卷

　　张台《钱录》一卷

　　于公甫《古今泉货图》一卷

　　侯氏《萱堂香谱》一卷

　　范如圭《田夫书》一卷

　　贾元道《大农孝经》一卷

　　陈靖《劝农奏议》三十篇

　　林勋《本政书》十卷

　　又《本政书比校》二卷

　　《治地旁通》一卷

　　王章《水利编》三卷

　　僧赞宁《笋谱》一卷

　　僧仲休《花品记》一卷

　　丁谓《北苑茶录》三卷

　　又《天香传》一卷

　　欧阳修《牡丹谱》一卷

　　蔡襄《茶录》一卷

　　沈立《香谱》一卷

　　又《锦谱》一卷

　　《茶法易览》十卷

　　丁度《土牛经》一卷

　　孔武仲《芍药谱》一卷

　　张峋《花谱》一卷

　　沈括《志怀录》三卷

　　窦苹《酒谱》一卷

　　冯安世《林泉备》五卷

　　吕惠卿《建安茶用记》二卷

　　刘分攵《芍药谱》一卷

　　王观《芍药谱》一卷

　　洪刍《香谱》五卷

　　章炳文《壑源茶录》一卷

　　吴良辅《竹谱》二卷

　　葛澧《酒谱》一卷

　　高伸《食禁经》三卷

　　刘异《北苑拾遗》一卷

　　宋子安《东溪茶录》一卷

　　陈翥《桐谱》一卷

　　张宗诲《花木录》七卷

　　周绛《补茶经》一卷

　　叶庭珪《南蕃香录》一卷

　　楼璹《耕织图》一卷

　　曾安止《禾谱》五卷

　　曾之谨《农器谱》三卷

　　陈旉《农书》三卷

　　熊蕃《宣和北苑贡茶录》一卷

　　韩彦直《永嘉橘录》三卷

　　王居安《经界弓量法》一卷

　　右农家类一百七部，四百二十三卷、篇。

　　《鬻熊子》一卷

　　吕不韦《吕氏春秋》二十六卷高诱注

　　陆贾《新语》二卷

　　贾谊《新书》十卷

　　《淮南子鸿烈解》二十一卷淮南王安撰

　　许慎注《淮南子》二十一卷

　　高诱注《淮南子》十三卷

　　刘向《新序》十卷

　　又《说苑》二十卷

　　仲长统《昌言》二卷

　　王充《论衡》三十卷

　　边谊《续论衡》二十卷

　　应劭《风俗通义》十卷

　　徐干《中论》十卷

　　《蒋子万机论》十卷魏蒋济撰

　　诸葛亮《武侯十六条》一卷

　　沈颜《聱书》十卷

　　《傅子》五卷傅玄撰

　　陆机《正训》十卷

　　崔豹《古今注》三卷

　　周蒙《续古今注》三卷

　　张华《博物志》十卷

　　葛洪《抱朴子内篇》二十卷

　　又《抱朴子外篇》五十卷

　　《刘子》三卷刘昼撰

　　奚克让《刘子音释》三卷

　　又《音义》三卷

　　湘东王绎《金楼子》十卷

　　庾仲容《子钞》三十卷

　　顾野王《符瑞图》二卷

　　《孙绰子》十卷

　　范泰《古今善言》三十卷

　　沈约《袖中记》三卷

　　《尹子五机论》三卷

　　商子逸《商子新书》三卷

　　郑玮《道言录》三卷

　　杜正伦《百行章》一卷

　　李文博《治道集》十卷

　　虞世南《帝王略论》五卷

　　刘严《刍荛论》三卷

　　李贤《修书要览》十卷

　　罗隐《两同书》二卷

　　李直方《正性论》一卷

　　韩熙载《格言》五卷

　　又《格言后述》三卷

　　黄晞《聱隅书》十卷

　　李淳风《感应经》三卷

　　魏徵《时务策》一卷

　　又《祥瑞录》十卷

　　朱敬则《十代兴亡论》十卷

　　张说《才命论》一卷

　　杨相如《君臣政要论》三卷

　　赵自勔《造化权舆》六卷

　　《元子》十卷元结撰

　　杜佑《理道要诀》十卷

　　皇甫选注《何亮本书》三卷

　　邵元《体论》十卷

　　马总《意林》三卷

　　又《意枢》二十卷

　　林慎思《伸蒙子》三卷

　　丘光庭《规书》一卷

　　又《兼明书》十二卷

　　牛希济《理源》二卷

　　又《治书》十卷

　　朱朴《致理书》十卷

　　卢藏用《子书要略》三卷

　　臧嘉猷《史玄机论》十卷

　　欧阳浚《周纪圣贤故实》十卷

　　徐融《帝王指要》三卷

　　张辅《宰辅明鉴》十卷

　　赵湘《补政忠言》十篇卷亡

　　徐氏《忠列图》一卷

　　《孝义图》一卷

　　赵彦卫《云麓漫钞》二十卷

　　又《云麓续钞》二卷

　　南唐后主李煜《杂说》二卷

　　《刘子法语》二十卷刘鹗撰

　　又《通论》五卷

　　宋齐丘《化书》六卷

　　又《理训》十卷

　　葛澧《经史摭微》四卷

　　刘赓《稽瑞》一卷

　　赵蕤《长短要术》九卷

　　吴筠《两同书》二卷

　　马缟《中华古今注》三卷

　　苏鹗《演义》十卷

　　乐朋龟《五书》一卷

　　徵微子《服饰变古》一卷

　　狐刚子《感应类从谱》一卷

　　通幽子《灵台隐秘宝符》一卷扶风隐者

　　李恂《前言往行录》三卷

　　《尹子》五卷

　　郑至道《谕俗编》一卷

　　彭仲刚《谕俗续编》一卷

　　黄严《虙牺范围图传》二卷

　　张时举《弟子职女诫乡约家仪乡仪》一卷

　　李宗思《尊幼仪训》一卷

　　吕本中《官箴》一卷

　　何薳《春渚记闻》十三卷

　　王普《答问难疑》一卷

　　徐度《崇道却扫编》十三卷

　　吴曾《漫录》十三卷

　　魏泰《书可记》一卷

　　又《续东轩杂录》一卷

　　冯忠恕《涪陵记》一卷

　　洪兴祖《圣贤眼目》一卷

　　又《语林》五卷

　　姚宽《丛语》上下二卷

　　唐稷《砚冈笔志》一卷

　　吴箕《常谭》二卷

　　袁采《世范》三卷

　　又《欷歔子》一卷

　　叶适《习学记言》四十五卷

　　项安世《项氏家记》十卷

　　徐彭年《涉世录》二十五卷

　　又《涉世后录》二十五卷

　　《坐忘论》一卷

　　吕祖谦《紫微语录》一卷

　　叶模《石林过庭录》三十七卷

　　李石《乐善录》十卷

　　刘鹏《县务纲目》二十卷

　　周朴《三教辨道论》一卷

　　僧赞宁《物类相感志》十卷

　　又《要言》二卷

　　柳寀《薮记》十卷

　　王锜《动书》一卷

　　宋祁《笔录》一卷

　　龙昌期《天保正名论》八卷

　　胥余庆《瑞应杂录》十卷

　　刁衎《治道中术》三卷

　　朱景先《默书》三卷

　　邓绾《驭臣鉴古论》二十卷

　　王韶《敷阳子》七卷

　　《天鬻子》一卷不知姓名

　　吴宏《群公典刑》二十卷

　　高承《事物纪原》十卷

　　陈瓘《中说》一卷

　　孔平仲《良史事证》一卷

　　李新《塾训》十三卷

　　又《欲书》五卷

　　李格非《史传辨志》五卷

　　晁说之《客语》一卷

　　方行可《治本书》一卷

　　王扬英《黼扆诫》一卷

　　何伯熊《机密利害一》卷

　　李皜《审理书》一卷

　　张大楫《翠微洞隐》百八十卷

　　李易《要论》一卷

　　何亮《本书》三卷

　　刘长源《治本论》一卷

　　郑樵《十说》二卷

　　潘植《忘筌书》二卷

　　洪氏《杂家》五卷不知名

　　《瑞录》十卷

　　《冗录》一卷

　　《治狱须和》一卷

　　《之官申戒》一卷

　　《瑞应图》十卷

　　《玉泉子》一卷

　　《中兴书》一卷

　　《汲世论》一卷

　　并不知作者

　　《东筦子》十卷

　　《李子正辨》十卷

　　刘潜《群书集》三卷

　　成嵩《韵史》一卷

　　陈鄂《十经韵对》二十卷

　　又《四库韵对》九十九卷

　　魏玄成《祥应一作「瑞」

　　图》十卷

　　刘振《通籍录异》二十卷

　　赵志忠《大辽事迹》十卷

　　右杂家类一百六十八部，一千五百二十三卷、篇。 
　
　



　
                   
志第一百五十九艺文五
　
　　《燕丹子》三卷

　　东方朔《神异经》二卷晋张华传

　　师旷《禽经》一卷张华注

　　王子年《拾遗记》十卷晋王嘉撰

　　干宝《搜神总记》十卷

　　《宝椟记》十卷

　　并不知作者

　　殷芸《小说》十卷

　　刘义庆《世说新语》三卷

　　任昉《述异记》二卷

　　吴均《续齐谐记》一卷

　　沈约《俗说》一卷

　　陶弘景《古今刀剑录》一卷

　　江淹《铜剑赞》一卷

　　顾烜《钱谱》一卷

　　颜之推《还冤志》三卷

　　阳松玠《八代谈薮》二卷

　　张说《五代新说》二卷

　　又《鉴龙图记》一卷

　　陆藏用《神告录》一卷

　　刘餗《传记》三卷

　　又《隋唐佳话》一卷

　　《小说》三卷

　　段成式《酉阳杂俎》二十卷

　　又《续酉阳杂俎》十卷

　　《庐陵官下记》二卷

　　封演《闻见记》五卷

　　张读《宣室志》十卷

　　唐临《冥报记》二卷

　　陆长源《辨疑志》三卷

　　柳宗元《龙城录》一卷

　　《柳氏小说旧闻》六卷柳公权撰

　　柳珵《常侍言旨》一卷

　　卢弘正《昭义军别录》一卷

　　温造《瞿童述》一卷

　　韦绚《戎幕闲谈》一卷

　　又《刘公嘉话》一卷

　　《宾客佳话》一卷

　　房千里《南方异物志》一卷

　　钟辂《前定录》一卷

　　刘轲《牛羊日历》一卷

　　李翱《卓异记》一卷

　　李德裕《志支机宝》一卷

　　又《幽怪录》十四卷

　　李商隐《杂纂》一卷

　　范摅《云溪友议》十一卷

　　陆勋《集异志》二卷

　　李复言《续玄怪录》五卷

　　李亢《独异志》十卷

　　袁郊《甘泽谣》一卷

　　裴紫芝《续卓异记》一卷

　　郑遂《洽闻记》二卷

　　康骈《剧谈录》二卷

　　冯贽《云仙散录》一卷

　　尉迟枢《南楚新闻》三卷

　　皇甫枚《三水小牍》二卷

　　王叡《炙毂子杂录》五卷

　　胡蒙《谈宾录》五卷

　　刘崇远《金华子杂编》三卷

　　赵璘《因话录》六卷

　　郭良辅《武孝经》一卷

　　《女孝经》一卷侯莫陈邈妻郑氏撰

　　皇甫松《酒孝经》一卷

　　罗邵《会稽新录》一卷

　　李隐《大唐奇事》十卷

　　又《潇湘录》十卷

　　陈输《异闻集》十卷

　　焦潞《稽神异苑》十卷

　　李匡文《资暇录》三卷

　　颜师古《隋遗录》一卷

　　郑棨《开天传信记》一卷

　　俞子《萤雪丛说》一卷

　　李义山《杂藁》一卷

　　刘存《事始》三卷

　　刘睿《续事始》三卷

　　冯鉴《续事始》五卷

　　李濬《松窗小录》一卷

　　刘愿《知命录》一卷

　　张固《幽闲鼓吹》一卷

　　《会昌解颐录》五卷

　　《树萱录》三卷

　　《桂苑丛谈》一卷

　　《闻奇录》三卷

　　《溟洪录》二卷

　　《灵怪集》一卷

　　《灯下闲谈》二卷

　　《续野人闲话》三卷

　　《吴越会粹》一卷

　　并不知作者

　　《阙史》一卷参寥子述

　　《佛孝经》一卷旧题名鹗，不知姓

　　陈善《扪虱新话》八卷

　　吴曾《能改斋漫录》十三卷

　　卢氏《逸史》一卷

　　刘氏《耳目记》二卷

　　调露子《角力记》一卷

　　沈氏《惊听录》一卷

　　并不知名

　　《汉武帝洞冥记》四卷东汉郭宪编

　　史虚白《钓矶立谈记》一卷

　　陈致雍《晋安海物异名记》三卷

　　綦师系《元道孝经》一卷

　　文谷《备忘小钞》二卷

　　杜光庭《虬须客传》一卷

　　僧庭藻《续北齐还冤志》一卷

　　高泽《群居解颐》三卷

　　王仁裕《玉堂闲话》三卷

　　石文德《唐新纂》三卷

　　刘曦度《鉴诫录》三卷

　　潘遗《纪闻谈》一卷

　　皮光业《妖怪录》五卷

　　逢行珪《鬻子注》一卷

　　李讽《譔林》五卷

　　郑余庆《谈绮》一卷

　　《续同归说》三卷

　　王定保《摭言》十五卷

　　李绰一作「纬」

　　《尚书故实》一作「事」

　　一卷

　　柳祥《潇湘录》十卷

　　陆希声《颐山录》一卷

　　柳珵《家学要录》二卷

　　《赂子解一作「录」

　　》一卷

　　何光远《鉴诫录》三卷

　　又《广政杂录》三卷

　　蒲仁裕《蜀广政杂记一作「纪」

　　》十五卷

　　杨士逵《儆戒录》五卷

　　王仁裕《见闻录》三卷

　　又《唐末见闻录》八卷

　　韦绚《佐谈》十卷

　　周文《开颜集》二卷

　　皮光业《皮氏见闻录》十三卷

　　《启颜录》六卷

　　《三余外志》三卷

　　杨九龄《三感志》三卷

　　段成式《锦里新闻》三卷

　　牛肃《纪闻》十卷崔造注

　　周随《南溪子》三卷

　　卢光启《初举子》三卷

　　《玉泉笔论》五卷

　　李遇之《浅疑论》三卷

　　金利用《玉溪编事》三卷

　　玉川子《啸旨》一卷

　　《章程》四卷

　　孙棨《北里志》一卷

　　《同归小说》三卷

　　胡节还《醉乡小略》一卷

　　杨鲁龟《令圃芝兰集》一卷

　　《唐说纂》四卷

　　司马光《游山行记》十二卷

　　赵瞻《西山别录》一卷

　　唐恪《古今广说》一百二十卷

　　张舜民《南迁录》一卷

　　高彦休《阙史》三卷

　　林思一作「黄仁望」

　　《史遗》一卷

　　黄仁望《续遗》五卷

　　《兴国拾遗》二十卷

　　姚崇《六诫》一卷

　　李大夫《诫女书》一卷

　　海鹏《忠经》一卷

　　《正顺孝经》一卷

　　曹希达《孝感义闻录》三卷

　　东方朔《感应经》三卷

　　王毂《报应录》三卷

　　夏大珏一作「侯大珏」

　　《奇应录》五卷

　　狐刚子《灵图感应歌》一卷

　　周子良《冥通记》四卷

　　牛僧孺《玄怪录》十卷

　　李复言《搜古异录》十卷

　　焦璐《搜神录》三卷

　　麻安石《祥异集验》二卷

　　陈邵一作「召」

　　《通幽记》三卷

　　吴淑《异僧记》一卷

　　杜光庭《录异记》十卷

　　李玫一作「政」

　　《纂异记》一卷

　　元真子《神异书》三卷

　　裴铏《传奇》三卷

　　《传载》一卷

　　曹大雅《灵异图》一卷

　　裴约言《灵异志》五卷

　　曾寓《鬼神传》二卷

　　曹衍《湖湘神仙显异》三卷

　　《灵怪实录》三卷

　　秦再思《洛中纪异》十卷

　　《秉一作「乘」

　　异》三卷

　　《贯怪图》二卷

　　钟辂《感定录》一卷

　　冯鉴《广前定录》七卷

　　赵自勤《定命录》二卷

　　温奢《续定命录》一卷

　　陈翰一作「翱」

　　《卓异记》一卷

　　乐史《续广卓异记》三卷

　　《小名录》三卷

　　陆龟蒙《古今小名录》五卷

　　《名贤姓字相同录》一卷

　　《三教论》一卷

　　周明辨《五经评判》六卷

　　虞荔《古今鼎录》一卷

　　《欹器图》一卷

　　史道硕画《八骏图》一卷

　　《异鱼图》五卷

　　沈如筠《异物志》二卷

　　通微子《十物志》一卷

　　释赞宁《物类相感志》五卷

　　丘光庭《海潮论》一卷

　　《海潮记》一卷

　　张宗诲《花木录》七卷

　　僧仲休《花品》一卷

　　蔡襄《荔枝谱》一卷

　　同尘先生《庭萱谱》一卷

　　窦常《正元饮略》三卷

　　皇甫松《醉乡日月》三卷

　　尹建峰《令海珠玑》三卷

　　何自然《笑林》三卷

　　路氏《笑林》三卷

　　南阳德长《戏语集说》一卷

　　《集补江总白猿传》一卷

　　苏鹗《杜阳杂编》二卷

　　薛用弱《集异记》一卷

　　《国老闲谈》二卷题君玉撰，不知姓

　　《大隐居士诗话》一卷不知姓名

　　《释常谈》三卷

　　《王洙谈录》一卷

　　并不知作者

　　曾季狸《艇斋诗话》一卷

　　谭世卿《广说》二卷

　　《啸旨》、《集异记》、《博异志》一卷谷神子纂，不知姓。

　　费衮《梁溪漫志》一卷

　　何溪汶《竹庄书话》二十七卷

　　晁氏《谈助》一卷不知名

　　《幽明杂警》三卷题退夫兴仲之所纂，不著姓

　　张氏《儆诫会最》一卷

　　唯室先生《步里客谈》一卷

　　沈括《笔谈》二十五卷

　　又《清夜录》一卷

　　王铚《续清夜录》一卷

　　郭彖《暌车志》一卷

　　洪迈《随笔五集》七十四卷

　　又《夷坚志》六十卷甲、乙、丙志

　　《夷坚志》八十卷丁、戊、己、庚志

　　胡仔《渔隐丛话》前后集四十卷

　　姚迥《随因纪述》一卷

　　王焕《北山纪事》十二卷

　　何晦《摭言》十五卷

　　又《广摭言》十五卷

　　僧赞宁《传载》八卷

　　徐铉《稽神录》十卷

　　苏辙《龙川志》六卷

　　苏轼《东坡诗话》一卷

　　杨ＲＷ道《四六余话》二卷

　　谢伋《四六谈麈》二卷

　　叶凯《南宫诗话》一卷

　　叶梦得《石林避暑录》二卷

　　马永卿《懒真子》五卷

　　赵概《见闻录》二卷

　　王同《叙事》一卷

　　刘斧《翰府名谈》二十五卷

　　又《摭遗》二十卷

　　《青琐高议》十八卷

　　僧文莹《湘山野录》三卷

　　又《玉壶清话》十卷

　　李端彦《贤已集》三十二卷

　　王陶《谈渊》一卷

　　钱明逸《衣冠盛事》一卷

　　句颖《坐右书》一卷

　　曾巩《杂职》一卷

　　张师正《怪集》五卷

　　又《倦游杂录》十二卷

　　《括异志》十卷

　　毕仲询《幕府燕闲录》十卷

　　刘分攵《三异记》一卷

　　岑象求《吉凶影响录》八卷

　　庞元英《南齐杂录》一卷

　　孔平仲《释裨》一卷

　　又《续世说》十二卷

　　《孔氏杂说》一卷

　　魏泰《订误集》二卷

　　又《东轩笔录》十五卷

　　陈正敏《剑溪野话》三卷

　　又《遁斋闲览》十四卷

　　李荐《师友谈记》十卷

　　王山《笔奁录》七卷

　　董逌《钱谱》十卷

　　王辟之《渑水燕谈》十卷

　　宋肇《笔录》三卷次其祖详遗语

　　李孝友《历代钱谱》十卷

　　刘延世《谈圃》三卷

　　成材《朝野杂编》一卷

　　张舜民《画墁录》一卷

　　陈师道《谈丛究理》一卷

　　《后山诗话》一卷

　　李献民《云斋新说》十卷

　　《和平谈选士》一卷

　　章炳文《搜神秘览》三卷

　　王得臣《麈史》三卷

　　令狐皞如《历代神异感应录》二卷

　　王谠《唐语林》十一卷

　　黄朝英《青箱杂记》十卷

　　李注《李冰治水记》一卷

　　王巩《甲申杂记》一卷

　　又《闻见近录》一卷

　　朱无惑《萍洲可谈》三卷

　　僧惠洪《冷斋夜话》十三卷

　　汪藻《世说叙录》三卷

　　洪皓《松漠纪闻》二卷

　　方勺《泊宅编》十卷

　　娄伯高《好还集》十卷

　　何侑《叹息》一卷

　　周煇《清波别志》二卷

　　孙宗鉴《东皋杂记》十卷

　　洪炎《侍儿小名录》一卷

　　陆游《山阴诗话》一卷

　　秦再思《洛中记异》十卷

　　姚宽《西溪丛话》二卷

　　耿焕《牧竖闲谈》三卷

　　又《野人闲话》五卷

　　陈纂《葆光录》三卷

　　孙光宪《北梦琐言》十二卷

　　潘若冲《郡阁雅言》二卷

　　王举《雅言系述》十卷

　　吴淑《秘阁闲谈》五卷

　　又《江淮异人录》三卷

　　李昉《太平广记》五百卷

　　陶岳《货泉录》一卷

　　张齐贤《太平杂编》二卷

　　《贾黄中谈录》一卷张洎撰

　　钱易《洞微志》三卷

　　又《滑稽集》一卷

　　《南部新书》十卷

　　陈彭年《志异》十卷

　　祖士衡《西斋话记》一卷

　　乐史《广卓异记》二十卷

　　张君房《潮说》三卷

　　又《乘异记》三卷

　　《科名分定录》七卷

　　《搢绅脞说》二十卷

　　王绩《补妒记》八卷

　　李畋《该闻录》十卷

　　苏耆《闲谈录》二卷

　　黄休复《茅亭客话》十卷

　　欧靖《宴闲谈柄》一卷

　　上官融《友会谈丛》三卷

　　王子融《百一纪》一卷

　　梁嗣真《荆山杂编》四卷

　　邵思《野说》三卷

　　勾台符《岷山异事》一卷

　　聂田《俱异志》十卷

　　卢臧《范阳家志》一卷

　　丘濬《洛阳贵尚录》十卷

　　宋庠《杨亿谈苑》十五卷

　　汤岩起《诗海遗珠》一卷

　　赵辟公《杂说》一卷

　　江休复《嘉祐杂志》三卷

　　《穷神记》十卷

　　《延宾佳话》四卷

　　《林下笑谈》一卷

　　《世说新语》一卷

　　《翰苑名谈》三十卷

　　《说异集》二卷

　　《墨客挥犀》二十卷

　　《北窗记异》一卷

　　《道山新闻》一卷

　　《绀珠集》十三卷

　　《儆告》一卷

　　《垂虹诗话》一卷

　　并不知作者

　　右小说类三百五十九部，一千八百六十六卷。

　　甘、石、巫咸氏《星经》一卷

　　石氏《星簿赞历》一卷

　　张衡《大象赋》一卷

　　苗为注张华《小象赋》一卷

　　《乾象录》一卷

　　抱真子《上象握鉴歌》三卷

　　吕晚成《上象鉴》三卷

　　《大象玄文》二卷

　　《垂象志》二卷

　　闾丘业《大象玄机歌》一卷本三卷，残阙

　　《天象图》一卷

　　《大象历》一卷

　　《入象度》一卷

　　《乾象秘诀》一卷

　　祖恒《天文录》三十卷

　　《天文总论》十二卷

　　《天文广要》三十五卷

　　《立成天文》三卷

　　《符天经》一卷

　　曹士为《符天经疏》一卷

　　《符天通真立成法》二卷

　　《天文秘诀》二卷

　　《天文经》三卷

　　《天文录经要诀》一卷钞祖恒书

　　《后魏天文志》四卷

　　王安礼《天文书》十六卷

　　《二仪赋》一卷

　　李淳风《乾坤秘奥》七卷

　　《太阳太阴赋》二卷

　　《日月气象图》五卷

　　《上象二十八宿纂要诀》一卷

　　《太白会运逆兆通代记图》一卷

　　《日行黄道图》一卷

　　《月行九道图》一卷

　　《云气图》一卷

　　《浑天方志图》一卷

　　《九州格子图》一卷

　　张商英《三才定位图》一卷

　　《大象列星图》三卷

　　《大象星经》一卷

　　《乾文星经》二卷

　　刘表《星经》一卷

　　又《星经》三卷

　　《上象占要略》一卷

　　《天文占》三卷

　　《天象占》一卷

　　《乾象秘占》一卷

　　《占北斗》一卷

　　张华《三家星歌》一卷

　　又《玉函宝鉴星辰图》一卷

　　《浑天列宿应见经》十二卷

　　《众星配位天隔图》一卷

　　《文殊星历》二卷

　　《上象星文幽栖赋》一卷

　　唐昧《秤星经》三卷

　　《星说系记一作「纪」

　　》一卷

　　《混天星图》一卷

　　陶隐居《天文星经》五卷

　　徐承嗣《星书要略》六卷

　　《星经手集》二卷

　　《天文星经》五卷

　　《皇祐星经》一卷

　　《五星交会图》一卷

　　徐升《长庆算五星所在宿度图》一卷

　　《七曜雌雄图》一卷

　　《文殊七曜经》一卷

　　《七曜会聚一作「历」

　　》一卷

　　《符天九星算法》一卷

　　李世勣《二十八宿纂要诀》一卷

　　又《日月运行要诀》一卷

　　僧一行《二十八宿秘经要诀》一卷

　　宋均《妖瑞星图》一卷

　　《妖瑞星杂气象》一卷

　　桑道茂《大方广一作「大广方」

　　经神图历》一卷

　　《仰覆玄黄图十二分野躔次》一卷

　　《仰观十二次图》一卷

　　《宿曜度分域名录》一卷

　　《华夏诸国城名历》一卷

　　《浑仪》一卷

　　《浑仪法要》十一卷

　　《浑天中影表图》一卷

　　欧阳发《浑仪》十二卷

　　又《刻漏》五卷》一卷

　　《晷影法要》一卷

　　丰稷《浑仪浮漏景表铭词》四卷

　　苏颂《浑天仪象铭》一卷

　　韩显符《天文明鉴占》十卷

　　瞿昙悉达《开元占经》四卷

　　《二十八宿分野五星巡应占》一卷

　　《推占龙母探珠诗》一卷

　　《古今通占》三十卷

　　《握掌占》十卷

　　《荆州占》三卷

　　《蕃占新书要略》五卷

　　《占风九天玄女经》一卷

　　《云气测赋候》一卷

　　《占候云雨赋》一卷

　　《验天大明历》一卷

　　《符天五德定分历》三卷

　　王洪晖《日月五星彗孛凌犯应验图》三十卷

　　《上象应验录》一十卷

　　郭颖夫一作「士」

　　《符天大术休咎诀》一卷

　　《五星休咎赋》一卷

　　张渭《符天灾福新术》五卷

　　《天文日月星辰变现灾祥图》一卷

　　仁宗《宝元天人祥异书》十卷

　　徐彦卿《徵应集》三卷

　　《玄象应验录》二十卷

　　《祥瑞图》一卷

　　《都利聿期斯》一卷

　　《聿斯四门经》一卷

　　《聿斯歌》一卷

　　《枢要经》一卷

　　《青霄玉鉴》二卷

　　《碧霄金鉴》三卷

　　《碧落经》十卷

　　蒋权卿《应轮心鉴》五卷

　　崔寓《神象气运图》十卷

　　《紫庭秘诀》一卷

　　《玄纬经》二卷

　　《辨负一作「真」

　　经》二卷

　　《大霄论璧第五》一卷

　　《气象图》一卷

　　《乙巳略例》十五卷

　　《唐书距子经》一卷

　　陶弘景《象历》一卷

　　《括星诗》一卷

　　《玄象隔子图》一卷

　　《镜图》三卷

　　《天文图》一卷

　　《三元经传》一卷

　　《大衍明疑论》十五卷

　　《交食论》一卷

　　并不知作者

　　王希明《丹元子步天歌》一卷

　　杨惟德《乾象新书》三十卷

　　《新仪象法要》一卷

　　张宋臣《列宿图》一卷

　　张宏图《天文志讹辨》一卷

　　阮泰发《水运浑天机要》一卷

　　邹淮《考异天文书》一卷

　　右天文类一百三十九部，五百三十一卷。

　　郭璞《三命通照神白经》三卷

　　陶弘景《五行运气》一卷

　　《青一录班氏经》一卷不知名

　　李淳风《五行元统》一卷

　　王希明《太一金镜式经》十卷

　　僧一行《遁甲通明无惑十八钤局》一卷

　　元兢《禄命厄会经》一卷

　　杨龙光《禄命厄运歌》一卷

　　李吉甫《三命行年韬钤秘密》二卷

　　李虚中《命书格局》二卷

　　《珞琭子赋》一卷不知姓名，宋李企注

　　许季山《易诀》一卷

　　《周易八帖》四卷

　　《周易髓要杂诀》一卷

　　《周易天门子诀》二卷

　　《周易三略经》三卷

　　《易林》三卷

　　《诸家易林》一卷

　　《易新林》一卷

　　《易傍通手鉴》八卷

　　《易玄图》一卷

　　《周易菥蓂诀》一卷

　　《易颂卦》一卷

　　《大清易经诀》一卷

　　《周易通贞》三卷

　　《周易子夏占》一卷

　　《周易口诀开题》一卷

　　《周易飞燕转关林》一卷

　　《周易括世应颂》一卷

　　《周易鬼灵经》一卷

　　《周易三空诀》一卷

　　《周易三十六占》六卷

　　《周易爻咏》八卷

　　《周易鬼镇林》一卷

　　《周易金鉴歌》一卷

　　《周易联珠论》一卷

　　《周卦辘轳关》一卷

　　《易辘轳图颂》一卷

　　《易大象歌》一卷

　　《周易卜卦》一卷

　　又《玄理歌》一卷

　　《地理观风水歌》二卷

　　《阴阳相山要略》二卷

　　郭璞《周易玄义经》一卷

　　《周易察微经》一卷

　　《周易鬼御算》一卷

　　《周易逆刺》一卷

　　《易鉴》三卷

　　黄子一作「景」

　　玄《易颂》一卷

　　王守一《周易探玄》九卷本十卷

　　《易诀杂颂》一卷

　　《易杜秘林一作「林秘」

　　》一卷

　　《易大象林》一卷

　　李鼎祚《易髓》三卷《目

　　《瓶子记》三卷

　　成玄英《易流演》五卷

　　虞翻注《京房周易律历》一卷

　　陶隐居《易髓》三卷

　　王鄯《周易通神歌》一卷

　　张胥《周易缭绕词》一卷

　　灵隐子《周易河图术》一卷

　　焦氏《周易玉鉴领》一卷

　　《周易三备杂机要》一卷

　　《周易经类》一卷

　　《法易一作「易法」

　　》一卷

　　《周易窍书》一卷

　　《周易灵真述》一卷

　　《周易灵真诀》一卷

　　《易卦林》一卷

　　《周易飞伏例》一卷

　　《周易火窍》一卷

　　《周易备要》一卷

　　《周易六神颂》一卷

　　天门子《易髓》一卷

　　管公明《隔山照》一卷

　　《文王版词》一卷

　　王严《金箱要录》一卷

　　朱异《稽疑》二卷

　　《罔象玄珠》五卷

　　《六证括天地经》一卷

　　《黄帝天辅经》一卷

　　孙膑《卜法》一卷

　　刘表《荆州占》二卷

　　《海中占》十卷

　　武密《古今通占鉴》三十卷

　　李淳风《乙巳占》十卷

　　又《杂占》一卷

　　《帝王气象占》一卷

　　《气象占》一卷

　　《西天占书》一卷

　　《白泽图》一卷

　　《周遁三元纂例》一卷

　　《阴阳遁八一作「入」

　　局立成法》一卷

　　《阴阳二遁万一诀》四卷

　　《遁甲要用歌式》二卷

　　《阳遁天元局法》一卷

　　《阴阳遁甲经》三卷

　　《阴阳遁甲立成》一卷

　　《天一遁甲兵机要诀》二卷

　　《三元遁甲经》一卷

　　《遁甲符应经》三卷

　　《太一玄鉴》十卷

　　《太一新鉴》三卷

　　《枢会赋》一卷

　　《九宫口诀》三卷

　　《玉帐经》一卷

　　《乾坤秘一作「要」

　　》七卷

　　《蓬瀛经》三卷

　　《济家备急广要录》一卷

　　《三元经》一卷

　　《二宅赋》一卷

　　《行年起造九星图》一卷

　　《宅心鉴式》一卷

　　《相宅经》一卷

　　《宅体一作「髓」

　　经》一卷

　　《九星修造吉凶歌》一卷

　　《阴阳二宅歌》一卷

　　《二宅相占》一卷

　　《太白会运ＲＹ记》一卷

　　《九天秘记一作「诀

　　》一卷

　　《详思记》一卷

　　《玄女金石玄悟术》三卷

　　《西王母玉诀》一卷

　　《通玄玉鉴颂一作「领」

　　》二卷

　　封演《元正一作「正元」

　　占书》一卷

　　周辅《占经要诀》二卷

　　《蕃占要略》五卷

　　《天机立马占》一卷

　　《统占》二卷

　　《六甲五行杂占机要》二卷

　　《乙巳指占图经》三卷

　　《人伦宝鉴卜法》一卷

　　杜灵贲《卜法》一卷

　　《占候应验》二卷

　　《晷菥算经法》三卷

　　《易咎限算》一卷

　　《晷限立成》一卷

　　费直《焦贡晷限历》一卷

　　韦伟《人元晷限经》三卷

　　《铭》五卷

　　《轨革秘宝》一卷

　　《轨革指迷照胆诀》一卷

　　《轨革照胆诀》一卷

　　史苏《五兆龟经》一卷

　　又《龟眼玉钤论》三卷

　　《五兆金车口诀》一卷

　　《五兆秘诀》三卷

　　《五行日见五兆法》三卷

　　《五兆穴门术》三卷

　　《灵棋经》一卷

　　《龟缭绕诀》一卷

　　聂承休《龟经杂例要诀》一卷

　　《玄女玉函龟经》三卷

　　《古龟经》二卷

　　《神龟卜经》二卷

　　刘玄《龟髓经论》一卷

　　毛宝定《龟窍》一卷

　　《龟甲历》一卷

　　《龟兆口诀》五卷

　　《龟经要略》二卷

　　《龟髓诀》二卷

　　《春秋龟策经》一卷

　　黄石公《备气三元经》二卷

　　《玄女五兆筮经》五卷

　　李进注《灵棋经》一卷

　　《金石经》三卷

　　《灵骨经》一卷

　　《螺卜法》一卷

　　《大道通灵肉臑论》一卷

　　《鼓角证应传》一卷

　　郯子《占鸟经》二卷

　　《占鸟法图》一卷

　　袁天纲一作「孙思邈」

　　《九天玄女坠金法》一卷

　　《怪书》一卷

　　《响应经》一卷

　　《玄女三廉射覆经》一卷

　　《通明玉帐法》一卷

　　《遁甲步小游太一诸将立成图》二卷

　　《相书》七卷

　　《相气色诗》一卷

　　《要诀》三卷

　　《玄明经》一卷

　　闾丘纯《射覆经》一卷

　　东方朔《射覆经》三卷

　　又《占神光耳目法》一卷

　　《相枕经》一卷

　　《马经》三卷

　　《相马经》三卷

　　卢重玄《梦书》四卷

　　柳璨《梦隽》一卷

　　《周公解梦书》三卷

　　王升《缩或无「缩」字

　　占梦书》十卷

　　陈襄《校定梦书》四卷

　　又《校定相笏经》一卷

　　《校定京房婚书》三卷

　　李靖《候气秘法》三卷

　　又《六十甲子占风雨》一卷

　　《五音法》一卷

　　《阴阳律体一作「髓」

　　》一卷

　　《灵关诀益智》二卷

　　《袖中金》五卷

　　《玄女常手经》二卷

　　《神诀》一卷

　　《游都璧玉经》一卷

　　麻安石《灾祥图》一卷

　　《风角鸟情》三卷

　　《日月风云气候》一卷

　　《日月晕贯气》一卷

　　《日月晕蚀》一卷

　　《气色经》一卷

　　诸葛亮《十二时风云气候》一卷

　　《五行云雾歌》一卷

　　《占风雨雷电》一卷

　　《年代风云一作「雨」

　　占》一卷

　　窦维鋈《广古今五行记》三十卷

　　周麟《竹伦经》三卷

　　冯思古《遁甲六经》卷亡

　　丘延翰《金镜图》一卷

　　通真子《玉霄宝鉴经》一卷

　　《三命指掌诀》一卷

　　文靖《通玄五命新括》三卷

　　董子平《太阴三命秘诀》一卷

　　杨绘《元运元气本论》一卷

　　何朝《命术》一卷

　　李蒸《三命九中歌》一卷

　　徐鉴《三命机要说》一卷

　　林开《五命秘诀》五卷

　　僧善嵩《诀金书一十四字要诀》一卷

　　《凝神子》一卷不知姓名

　　凝神子《八杀经》一卷

　　凝神子《解悟经》一卷

　　西城野人《三五志》二卷

　　《八九变通》一卷

　　白云愚叟《五行图》一卷

　　知玄子秦凂《太一占玄歌》一卷

　　刘烜《元中祛惑经》一卷

　　《占雨晴法》一卷

　　《金鉴占风诀》一卷

　　《三元飞化九宫法》一卷

　　《行年五鬼运转九宫法》一卷

　　《山冈机要赋》一卷

　　《山冈气象杂占赋》一卷

　　《五音地理诗》三卷

　　《五音地理经诀》十卷

　　《阴阳葬经》三卷

　　《掘机口诀》一卷

　　《掘鉴经一作握鉴经」

　　》五卷

　　《洞幽识秘要图》三卷

　　《灵宝六丁通神诀》三卷

　　《通天灵应宝胜法》二卷

　　《黄石记》五卷

　　刘启明《云气测候赋》一卷

　　《定风占诗》三卷

　　《风角五音占》一卷

　　《日月晕图经》二卷

　　《占候云雨赋》一卷

　　《风云关钅巢秘诀》一卷

　　《云气形象玄占》三卷

　　《天地照耀占》一卷

　　李经表《虹蜺灾祥》一卷

　　《宿曜录鬼鉴》一卷

　　《日月城砦气象灾祥图》一卷

　　《中枢秘颂太一明鉴》五卷

　　《太一五元新历》一卷

　　《太一七术》一卷

　　《太一阴阳定计主客决胜法》一卷

　　《太一循环历》一卷

　　《太一会运逆顺通代记阵图》一卷

　　《六壬军帐赋》一卷

　　《六壬诗》一卷

　　《六壬六十四卦名》一卷

　　《六壬战胜歌》一卷

　　《六壬出军立就历》三卷

　　《六壬玉帐经》一卷

　　王承昭一作「绍」

　　《占风云歌》一卷

　　《占风云气候日月星辰图》七卷

　　《望江南风角集》二卷

　　张良《阴阳二遁》一卷

　　胡万顷《太一遁甲万胜时定主客立成诀》一卷

　　一行《遁甲十八局》一卷

　　司马骧《遁甲符宝万岁经图历》一卷

　　冯继明《遁甲元枢》二卷

　　《玄女遁甲秘诀》一卷

　　《天一遁甲图》一卷

　　《天一遁甲钤历》一卷

　　《天一遁甲阴局钤图》一卷

　　《遁甲搜元经》一卷

　　《遁甲阳局钤》一卷

　　《遁甲阴局钤》一卷

　　杜惟翰一作「幹」

　　《太一集》八卷

　　《太一年表》一卷

　　《十三神太一》一卷

　　《御序景祐三式太一福应集要》十卷

　　王处讷《太一青龙甲寅经》一卷

　　康洙序《时游太一立成》一卷

　　广夷《太一秘歌》一卷

　　《太一细行草》一卷

　　《太一杂集笔草》一卷

　　《太一时计钤》一卷

　　《太一阳九百六经》一卷

　　《太一神枢长历》一卷

　　《太一阳局钤》一卷

　　《太一阴局钤》一卷

　　《九宫太一》一卷

　　乐产《王佐秘珠》五卷

　　《神枢灵辖经》十卷

　　马先《天宝灵应式经一作「记」

　　》五卷

　　《日游太一五子元出军胜负七十二局》一卷

　　《黄帝龙首经》一卷

　　《九宫经》三卷

　　《九宫图》一卷

　　《九宫占事经》一卷

　　桑道茂《九宫》一卷

　　又《三命吉凶》二卷

　　《撮要日鉴》一卷

　　《六十四卦歌》一卷

　　郗良玉《三元九宫》一卷

　　《九宫应瑞太一图》一卷

　　杨龙光《九宫要诀》一卷

　　又《九宫诗》一卷

　　《九宫推事式经》一卷

　　《禄命歌》一卷

　　《禄命经》一卷

　　《风后三命》三卷

　　朱琬《六壬寸珠集》一卷

　　《六壬录》六卷

　　《五真降符六壬神武经》一卷

　　《六壬关例集》三卷

　　《六壬维干照幽历》六卷

　　张氏《六壬用三十六禽秘诀》三卷

　　《大六壬式局杂占》一卷

　　《六壬玄机歌》三卷

　　《六壬七曜气神星禽经一作「纪」

　　》一卷

　　马雄《绛囊经》一卷

　　《金匮经》三卷

　　《髓经心经鉴》三卷

　　徐琬《启蒙纂要》一卷

　　李筌《玉帐歌》十卷

　　《秘宝翠羽歌》三卷

　　《明鉴连珠歌》一卷

　　《清华经》三卷

　　《推人钩元法》一卷

　　由吾裕《式心经略》三卷

　　《式合书成》一卷

　　《用式法》一卷

　　《式经纂要》三卷

　　《玄女式鉴》一卷

　　《三式诀》三卷

　　《天关五符式》一卷

　　《三式参合立就历》三卷

　　《金照式经》十卷

　　《雷公式局》一卷

　　《灵应式》五卷

　　《小游宿历》一卷

　　《三元六纪历》一卷

　　《玉钤历》一卷

　　《明鉴起例历》三卷

　　《枝元长历》一卷

　　《日轮历》一卷

　　《五音百忌历》二卷

　　《葬疏》三卷

　　孙洪礼《万岁循环历》一卷

　　僧德济《胜金历》一卷

　　《毕天水历》一卷

　　《毕天六甲历》六卷

　　《选日枢要历》四卷

　　《妍神历》一卷

　　《择十二月钳历》二卷

　　《七门行历》一卷

　　《大要历》三卷

　　《三皇秘要历》一卷

　　《选课岁历》一卷

　　《大明历》二卷

　　杜崇龟《明时总要历》一卷

　　陈恭钊《天宝历注例》二卷

　　《唐七圣历》一卷

　　《横推历》一卷

　　《兵钤月镜纂要立成历》一卷

　　李淳风《十二宫入式歌》一卷

　　僧居白《五行指掌诀》二卷

　　逍遥子《鲜鹗经》三卷不知姓名

　　《三命总要》三卷

　　《太一中天密旨》三卷

　　《西天都例经》一卷

　　《三元经》三卷

　　《淘金歌》一卷

　　《三元龟鉴》一卷

　　《五命》一卷

　　《五音凤髓经》一卷

　　《大衍五行数法》一卷

　　《三局天关论》一卷

　　《六十甲子释名》一卷

　　《金掌图窍》一卷

　　《三局九格六阳三命大数法》

　　《奇门万一诀》

　　《遁甲万一诀》

　　《太一遁甲万一诀》

　　已上四部无卷

　　《阴阳万一诀》一卷

　　《金枢八象统元经》三卷

　　《太一阴阳二遁》一卷

　　《阴阳二遁局图》一卷

　　《阴阳二遁立成历》一卷

　　《遁甲玉女反闭局》一卷

　　《太一金镜备式录》十卷

　　《太一立成图》一卷

　　《太一飞鸟十精历》一卷

　　僧重辉一作「耀」

　　《正德通神历》三卷

　　《大会杀历》卷

　　史序《乾坤宝典》四百五十五卷

　　《乾坤总录》五卷

　　黄淳《通乾论》五卷

　　《黄帝朔书》一卷托太公、师旷、东方朔撰

　　《年鉴》一卷

　　刘玄一作「先」

　　之《月令图》一卷

　　《阴阳宝录》一卷

　　《西天阴符紫微七政经论》一卷

　　《五符图》一卷

　　《选日阴阳月鉴》一卷

　　李遂《通玄三命论》三卷

　　李燕《三命》一卷

　　又《阴阳诗》一卷

　　《三命九中歌》一卷

　　珞琭子《三命消息赋》一卷

　　凝神子《五行三命手鉴》一卷

　　《三命大行年入局韬钤》三卷

　　《大行年推禄命法》一卷

　　《三命杀历》一卷

　　孟遇《三命诀》三卷

　　《禄命人元经》三卷

　　《禄诀经》三卷

　　《五行贵盛生月法》

　　《五行消息诀》

　　萧古一作「吉」

　　《五行大义》五卷

　　《金书四字五行》

　　《四季观五行论》

　　珞琭子《五行家国通用图录》

　　《训字五行歌》二卷

　　珞琭《五行疏》十卷

　　《樵子五行志》五卷

　　罗宾老《五行定分经》三卷

　　濮阳夏《樵子五行志》五卷

　　窦涂《广古今阳复五行记》三十卷

　　《五行通用历》

　　《金河流水诀》

　　王叔政《推太岁行年吉凶厄》

　　李燕《穆护词》一卷一作马融《消息机口诀》

　　《洪范碎金训字》

　　《七曜气神星禽经》三卷

　　《纳禽宿经》

　　廖惟馨《星禽历》

　　杜百一作「相伯」

　　子《禽法》

　　司马先生《三十六禽歌》一卷

　　《占课禽宿情性诀》一卷

　　苏登《神光经》一卷

　　许负《形神心鉴图》一卷

　　始一作「姑」

　　布子卿《相法一作「书」

　　》一卷

　　朱述《相气色面图》一卷

　　玄灵子《秘术骨法图》一卷

　　《相禄歌》二卷

　　《察色相书》一卷

　　《人鉴书》七卷

　　《龟照口诀》五卷

　　《人伦真诀》十卷

　　《女仙相书》三卷

　　《相气色图》五卷

　　云萝《通真神相一作「明」

　　诀》十卷

　　柳清风《相歌》二卷

　　郭岘述《显光师相法》一卷

　　《十七家集众相书》一卷

　　《占气色要诀图》一卷

　　柳阴一作「随」

　　风《占气色歌》一卷

　　《形神论气色经》一卷

　　《元解诀》一卷

　　《相书》二卷

　　《月波洞中龟鉴》一卷

　　《应玄玉鉴》一卷

　　《六神相字法》一卷

　　《相笏经》三卷

　　陈混掌《相笏经》一卷管辂、李淳风法

　　萧绎《相马经》一卷

　　常知非《马经》三卷

　　谷神一作「鬼谷」

　　子《辨养马一作「养良马」

　　论》一卷

　　《相马病经》三卷

　　《相犬经》一卷

　　王立豹《鹰鹞候诀》一卷

　　《鹰鹞五藏病源方论》一卷

　　《堪舆经》一卷

　　《太史堪舆》一卷

　　商绍《太史堪舆历》一卷

　　《黄帝四序堪舆经》一卷

　　《占婚书》一卷

　　《周公坛经》三卷

　　王佐明《集坛经》一卷

　　李远《龙纪圣异历》一卷

　　《五音三元宅经》三卷

　　《阴阳宅经》一卷

　　《阴阳宅经图》一卷

　　王澄《二宅心鉴》三卷

　　又《二宅歌》一卷

　　《阴阳二宅图经》一卷

　　《黄帝八宅经》一卷

　　《淮南王见机八宅经》一卷

　　一行《库楼经》一卷

　　《上象阴阳星图》一卷

　　《金图地鉴》一卷

　　《地鉴书》三卷

　　孙季邕《葬范》五卷

　　《地理六壬六甲八山经》八卷

　　《地理三宝经》九卷

　　《五音山冈诀》一卷

　　《地论经》五卷

　　《地理正经》十卷

　　朱仙桃《地理赞》一卷

　　又《玄堂范》一卷

　　《地理口诀》一卷

　　僧一行《地理经》十二卷

　　又《灵辖歌》三卷

　　《玉关歌》一卷

　　《含意歌》七卷

　　《通玄灵应颂》三卷

　　《天一通玄机微翼图》一卷

　　《天一玄成局》一卷

　　《玄枢经》一卷

　　《玄枢纂要》一卷

　　《知人秘诀》二卷

　　《玄中祛惑经》三卷

　　《遁甲钤》一卷

　　《八门遁甲入式歌》一卷

　　《三元阴局》一卷

　　《难逃论》一卷

　　《灵台篇》一卷

　　《藻鉴了义经》一卷

　　《蔀首经》三卷

　　《玄象秘录》一卷

　　《真象论》一卷

　　《清霄玉镜要诀》一卷

　　《二十八宿行度口诀》一卷

　　《星禽课》一卷

　　《群书古鉴录》无卷

　　并不知作者

　　仁宗《洪范政鉴》十二卷

　　杨惟德王立《太一福应集要》一卷

　　杨惟德《景祐遁甲符应经》三卷

　　《七曜神气经》二卷杨惟德、王立、李自正、何湛等撰

　　丘濬《霸国环周立成历》一卷

　　张中《太一金照辨误归正论》一卷

　　魏申《太一总鉴》一百卷

　　上官经邦《大始元灵洞微数》一卷

　　张宏国《五行志讹辨》一卷

　　黄石公《地镜诀》一卷一名《照宝历》，题东方朔进

　　庾肩吾《金英玉髓经》一卷

　　陶弘景《握镜图》一卷

　　陈乐产《神枢灵辖经》十卷

　　李靖《九天玄机八神课》一卷

　　《六壬透天关法》一卷

　　李鼎祚《明镜连珠》十卷

　　吕才《广济百忌历》二卷

　　李淳风《乾坤秘奥》一卷

　　《九天观灯法》一卷

　　《六壬精髓经》卷一名《窍中经》

　　《质龟论》一卷李淳风得于石室

　　僧一行《肘后术》一卷

　　《选日听龙经》一卷

　　僧令岑《六壬翠羽歌》三卷

　　汉道士姚可久《山阴道士经》三卷

　　碧眼先生《壬髓经》三卷茅山野叟汤渭注

　　《发蒙陵西集》一卷

　　《发蒙入式真草》一卷

　　《阴阳集正历》三卷

　　《选日纂圣精要》一卷

　　《玄女关格经》一卷

　　皆六壬占验之诀

　　《式法》一卷起甲子，终癸亥，皆六壬推验之法

　　《杂占覆射》一卷

　　《六壬金经玉鉴》一卷载六壬生旺克杀之数

　　《万年秘诀》一卷载检择日辰吉凶之法

　　《玉女肘后术》一卷以六壬三传之法为歌

　　《玉关歌》一卷载六壬三传之验

　　《黄河瓶子记》一卷

　　《神枢万一秘要经》一卷

　　《越覆经》一卷

　　《事神歌》一卷

　　《会灵经》一卷载六壬杂占之法

　　《缬翠经》一卷

　　《灰火经》一卷

　　《蛇髓经》一卷以日辰衰旺为占

　　《九门经》一卷

　　《小广济立成杂历》一卷

　　《文武百官赴任上官坛经》一卷

　　《玄通玉镜占》一卷

　　《六壬课秘诀》一卷

　　《六壬课钤》一卷

　　玉枢真人《玄女截壬课诀》一卷

　　《占灯法》一卷

　　《三镜篇》一卷

　　《周易神煞旁通历》一卷

　　《杂占秘要》一卷

　　《乾坤变异录》一卷

　　《玄女简要清华经》三卷

　　《太一占鸟法》一卷

　　《参玄通正历》一卷

　　《择日要法》一卷

　　《选时图》二卷

　　《黄帝龙首经》一卷

　　《易鉴》一卷

　　《月纂》一卷

　　《万胜候天集》一卷

　　并不知作者

　　《云雨赋》一卷《崇文总目》有刘启明《占候云赋式》，即此书

　　郑德源《飞电歌》一卷

　　僧绍端《神释应梦书》三卷

　　詹省远《梦应录》一卷

　　杨惟德《六壬神定经》十卷

　　王升《六壬补阙新书》五卷

　　《上官撮要》一卷

　　陈从吉《类编图注万历会同》三十卷

　　刘氏《三历会同》一卷

　　周渭《弹冠必用》一卷

　　胡舜申《阴阳备用》十三卷

　　赵希道《涓吉撮要》一卷

　　顾晄《坛经簪饰》一卷

　　蒋文举《阴阳备要》一卷

　　赵景先《拜命历》一卷

　　徐道符《六壬歌》三卷

　　陆渐《六壬了了歌》一卷

　　余琇《六壬玄鉴》一卷

　　王齐《医门玉髓课》一卷

　　张玄达《相押字法》一卷

　　苗公达《六壬密旨》二卷

　　杨稠《六壬旁通历》一卷

　　刘玄之《月令节候图》一卷

　　姜岳《六壬赋》三卷

　　杨可《五行用式事神》一卷

　　郭璞《山海经》十八卷

　　赵浮丘公《相鹤经》一卷

　　左慈《助相规诫》一卷

　　郭璞《葬书》一卷

　　《山海图经》十卷郭璞序，不著姓名

　　袁天刚《玄成子》一卷

　　孙思邈《坐照论并五行法》一卷

　　柳清风、周世明等《玉册宝文》八卷

　　李淳风《立观经》一卷

　　僧一行《地理经》十五卷

　　《呼龙经》一卷

　　《金歌四季气色诀》一行撰论

　　孙知古《人伦龟鉴》三卷

　　王澄《阴阳二宅集要》二卷

　　僧正固《骨法明镜》三卷

　　丘延翰《铜函记》一卷

　　《天定盘古局》一卷

　　汉赤松子《海角经》一卷

　　《明镜碎金》七卷

　　唐举《肉眼通神论》三卷

　　《金锁歌》一卷

　　鬼谷子《观气色出图相》一卷

　　黄石公《八宅》二卷

　　许负《相诀》三卷

　　李淳风《一行禅师葬律秘密经》十卷

　　吕才《杨乌子改坟枯骨经》一卷

　　曾杨一《青囊经歌》二卷

　　杨救贫《正龙子经》一卷

　　曾文展《八分歌》一卷

　　李筌《金华经》三卷

　　宋齐丘《玉管照神局》二卷

　　《天花经》三卷序云：「黄巢得于长安。」

　　晏氏《辨气色上面诗》一卷不知名

　　刘虚白《三辅学堂正诀》一卷

　　危延真《相法》一卷

　　《五星六曜面部诀》一卷

　　裴仲卿《玄珠囊骨法》一卷

　　刘度具《气色真相法》一卷

　　王希逸《地理秘妙歌诀》一卷

　　《地理名山异形歌》一卷

　　孙膑《葬白骨历》卷亡

　　隐逸人《玉环经》一卷不知姓名

　　《天涯海角经》一卷不知作者，九江李麟注解

　　徽宗《太平睿览图》一卷

　　陈抟《人伦风鉴》一卷

　　司空班、范越凤《寻龙入式歌》一卷

　　王洙《地理新书》三十卷

　　苏粹明《地理指南》三卷

　　蔡望《五家通天局》一卷

　　《报应九星妙术文局》一卷

　　刘次庄《青囊本旨论二十八篇》一卷

　　胡翊《地理咏要》三卷

　　魏文卿《拨沙经》一卷

　　李诫《营造法式》三十四卷

　　《月波洞中记》一卷

　　《月师歌》一首言葬地二十四位星辰休咎

　　《麻子经》一卷

　　《玄灵子》三卷

　　《通心经》三卷

　　《藻鉴渊微》一卷

　　《杂相骨听声》卷亡

　　《气色微应》三卷

　　《通微妙诀》卷亡

　　《中定声气骨法》卷亡

　　《金歌气色秘录》一卷

　　《学堂气骨心镜诀》卷亡

　　《玉叶歌》一卷

　　《洞灵经要诀》一卷

　　《杂相法》一卷

　　《天宝星经》一卷

　　《青囊经》卷亡

　　《阴阳七元升降论》卷亡

　　《玄女墓龙冢山年月》一卷

　　《玄女星罗宝图诀》一卷

　　《紫微经歌》卷亡

　　《白鹤望山经》一卷

　　《八山二十四龙经》一卷

　　《天仙八卦真妙诀》一卷

　　《黄泉败水吉凶法》三卷

　　《踏地赋》一卷

　　《分龙真杀五音吉凶进退法》一卷

　　《地理澄心秘诀》一卷

　　《八山穿珠歌》一卷

　　《山头步水经》一卷

　　《山头放水经》一卷

　　《大卦煞人男女法》一卷

　　《地理搜破穴诀》一卷

　　《临山宝镜断风诀》一卷

　　《丛金诀》一卷

　　《锦囊经》一卷

　　《玉囊经》一卷

　　《黄囊大卦诀》一卷

　　《地理秘要集》一卷

　　《通玄论》一卷

　　《地理八卦图》一卷

　　《驻马经》一卷

　　《活曜修造吉凶法》一卷

　　《天中宝经知吉凶星位法》一卷

　　《修造九星法历代史相》一卷

　　《相具经》一卷

　　并不知作者

　　《李仙师五音地理诀》一卷

　　赤松子《碎金地理经》二卷

　　《地理珠玉经》一卷

　　《地理妙诀》三卷

　　《石函经》十卷

　　《铜函经》三卷

　　《周易八龙山水论地理》一卷

　　《老子地鉴诀秘术》一卷

　　《五姓合诸家风水地理》一卷

　　《昭幽记》一卷

　　《鬼灵经并枯骨经》二卷

　　《唐删定阴阳葬经》二卷

　　《唐书地理经》十卷

　　《青乌子歌诀》二卷

　　《金鸡历》一卷

　　《五音二十八将图》一卷

　　《赤松子》三卷

　　《易括地林》一卷

　　丘延翰《五家通天局》一卷

　　《夫子掘斗记》一卷

　　《孔子金钅巢记》一卷

　　《推背图》一卷

　　鬼谷子《白虎经》一卷

　　又《白虎五通经诀》一卷

　　《洞幽秘要图》一卷

　　《孝经雌雄图》四卷

　　河上公《金藏秘诀要略》一卷

　　《玄珠握鉴》三卷

　　《玉函宝鉴》三卷

　　《真人水鉴》十三卷

　　张华《三鉴灵书》三卷

　　陶弘景《握鉴方》三卷

　　《证应集》三卷

　　《金娄先生秘诀》三卷

　　《真图秘诀》一卷

　　《铭轨》五卷

　　胡济川《小游七十二局立成》一卷

　　《大小游三奇五福立成》一卷

　　《十一神旁通太岁甲子图》一卷

　　曹植《黄帝宝藏经》三卷

　　《括明经》一卷

　　《悟迷经》一卷

　　余考一作「秀」

　　《旦暮经》一卷

　　《神枢万一秘经》一卷

　　《纪重政秘要》一卷

　　《雷公印法》三卷

　　《雷公撮杀律》一卷

　　徐遂《发蒙》一卷

　　《玄女十课》一卷

　　吕佐周《地论七曜》一卷

　　《阴术气神》一卷

　　《七曜气神历代帝纪》五卷

　　《玉堂秘诀》一卷

　　《大运秘要心髓诀》一卷

　　吕才《阴阳书》一卷

　　《五姓凤髓宝鉴论》一卷

　　《阴阳杂要》一卷

　　《玄珠录要》三卷

　　张良《玄悟歌》一卷

　　《斗书》一卷

　　《阴阳》二卷

　　《论》一卷

　　《黄帝四序经》一卷

　　《宝台七贤论》一卷

　　《五姓玉诀旁通》一卷

　　《选日时向背》五卷

　　《阴阳立成选日图》一卷

　　《七曜选日》一卷

　　《周公要诀图》一卷

　　《师旷择日法》一卷假黄帝问答

　　《淮南子术》一卷

　　《推贵甲子太极尊神经》一卷

　　《秘诀歌》一卷

　　《福应集》十卷

　　《连珠经》十卷

　　《玄女断卦诀》一卷

　　《明体经》一卷

　　《心注瓶子记》一卷

　　《锦绣囊》一卷

　　《心镜歌》三卷

　　《指要》三卷

　　《万一诀》一卷

　　《符应》三卷

　　《随军枢要》三卷

　　《禳厌秘术诗》三卷

　　《广知集》二卷

　　《圆象玄珠经》五卷

　　《脉六十四卦歌诀》一卷

　　《人元秘枢经》三卷

　　《陶隐居》一卷

　　《风后》一卷

　　《李宽》一卷

　　《通元论》三卷

　　《凝神子》三卷

　　《黄帝四序经》一卷

　　《聿斯四门经》一卷

　　《气神经》三卷

　　《气神帝纪》五卷

　　《符天人元经》一卷

　　《聿斯经诀》一卷

　　《大定露胆诀》一卷

　　《聿斯都利经》一卷

　　《应轮心镜》三卷

　　《秤经》三卷

　　《聿斯隐经》三卷

　　《碧落经》十卷

　　《新书》三十卷

　　《三镜》三卷

　　《九天玄女诀》一卷

　　《龙母探珠颂》一卷

　　《通玄玉鉴颂》一卷

　　《徵应集》三卷

　　王与之《鼎书》十七卷

　　右五行类八百五十三部，二千四百二十卷。

　　《三坟易典》三卷题箕子注

　　《周易三备》三卷题孔子师徒所述，盖依托也

　　严遵《卦法》一卷

　　焦赣《易林传》十六卷

　　京房《易传算法》一卷

　　《易传》三卷

　　管辂《遇仙诀五音歌》六卷

　　《周易八仙歌》三卷

　　《易传》一卷

　　郭璞《周易洞林》一卷

　　吕才《轨限周易通神宝照》十五卷

　　李淳风《周易玄悟》三卷

　　易通子《周易菥蓂璇玑轨革口诀》三卷

　　蒲乾贯《周易指迷照胆诀》三卷

　　黄法《五兆晓明龟经》一卷

　　禄隐居士《易英揲蓍图》一卷不知名

　　中条山道士王鄯《易镜》三卷

　　无惑先生《易镜正经》二卷

　　耿格《大演天心照》一卷

　　牛思纯《太极宝局》一卷

　　任奉古《明用蓍求卦》一卷

　　林壝《天道大备》五卷

　　《轨革金庭玉鉴》七卷

　　《周易神镜鬼谷林》一卷

　　《通玄海底眼》一卷

　　《六十四卦颂谕》一卷

　　《爻象杂占》一卷

　　《六十四卦火珠林》一卷

　　《周易灵秘诸关歌》一卷

　　《龁骨林》一卷

　　《灵龟经》一卷

　　《轨革传道录》一卷

　　《证六十甲子纳音五行》一卷

　　《龟图》一卷

　　《周易赞颂》六卷

　　并不知作者

　　右蓍龟类三十五部，一百卷。 
　
　



　
                   
志第一百六十艺文六
　
　　苗锐《新删定广圣历》二卷

　　僧一行《开元大衍历议》十三卷

　　启玄子《天元玉册》十卷

　　甄鸾《五曹算术》二卷

　　《海岛算术》一卷

　　赵君卿《周髀算经》二卷

　　张丘建《算经》三卷

　　夏侯阳《算经》三卷

　　王孝通《缉古算经》一卷

　　谢察微《算经》三卷

　　李籍《九章算经音义》一卷

　　又《周髀算经音义》一卷

　　李绍谷《求一指蒙算术玄要》一卷

　　郭献之《唐宝应五纪历》三卷

　　徐承嗣《唐建中贞元历》三卷

　　边冈《唐景福崇玄历》十三卷

　　《大唐长历》一卷

　　马重绩《晋天福调元历》二十三卷

　　王处讷《周广顺明元历》一卷

　　又《建隆应天历》六卷

　　王朴《周显德钦天历》十五卷

　　《蜀武成永昌历》三卷

　　《唐保大齐政历》三卷

　　苗训《太平乾元历》九卷

　　《太平兴国七年新修历经》三卷

　　史序《仪天历》十六卷

　　曹士蔿《七曜符天历》二卷

　　《七曜符天人元历》三卷

　　杨纬一作「绎」

　　《符天历》一卷

　　王公佐《中正历》三卷

　　《正象历》一卷

　　李思议《重注曹士蔿小历》一卷

　　《七曜符天历》一卷

　　《大衍通玄鉴新历》三卷

　　沈括《熙宁奉元历》一部卷亡

　　《熙宁奉元历经》三卷

　　《立成》十四卷

　　《备草》六卷

　　《比较交蚀》六卷

　　卫朴《七曜细行》一卷

　　《新历正经》三卷

　　《义略》二卷

　　《立成》十五卷

　　《随经备草》五卷

　　《七曜细行》一卷

　　《长历》三十卷

　　并孙思恭注

　　《大衍历经》二卷

　　《大衍历立成》十一卷

　　《大衍历议略》一卷

　　《大衍议》十卷

　　《宣明历经》二卷

　　《宣明历立成》八卷

　　《宣明历要略》一卷

　　《大衍历经》二卷

　　《正元历立成》八卷

　　《崇元历经》三卷

　　《崇元历立成》七卷

　　《调元历经》二卷

　　《调元历立成》十二卷

　　《调元历草》八卷

　　《钦天历经》二卷

　　《钦天历立成》六卷

　　《钦天历草》三卷

　　《应天历经》二卷

　　《应天历立成》一卷

　　《乾元历经》二卷

　　《乾元历立成》二卷

　　《仪天历经》二卷

　　《仪天历立成》十三卷

　　《崇天历经》二卷

　　《崇天历立成》四卷

　　《明天历经》三卷

　　《明天历立成》十五卷

　　《明天历略》二卷

　　《符天历》三卷

　　姚舜辅《蚀神隐耀历》三卷

　　丘濬《霸国环周立成历》一卷

　　《阴阳集正历》三卷

　　《历日纂圣精要》一卷

　　《历枢》二卷

　　《难逃论》一卷

　　《符天行宫》一卷

　　《转天图》一卷

　　《万岁日出入昼夜立成历》一卷

　　《五星长历》一卷

　　《正象历》一卷

　　胡秀林《正象历经》一卷

　　章浦《符天九曜通元立成法》二卷

　　《气神经》三卷

　　《气神钤历》一卷

　　《气神随日用局图》一卷

　　庄守德《七曜气神歌诀》一卷

　　吕才《刻漏经》一卷

　　钱明逸《西国七曜历》一卷

　　关子明注《安修睦都利聿斯诀》一卷

　　《聿斯隐经》一卷

　　《聿斯妙利要旨》一卷

　　李淳风注释《九章经要略》一卷

　　又注释《孙子算经》三卷

　　注王孝通《五经算法》一卷

　　注甄鸾《五曹算法》二卷

　　刘微一作「徽」

　　《九章算田草》九卷

　　王孝通《缉古算经》一卷

　　程柔《五曹算经求一法》三卷

　　鲁靖《五曹时要算术》三卷

　　《五曹乘除见一捷例算法》一卷

　　夏翰一作「翱」

　　《新重演议海岛算经》一卷

　　甄鸾注徐岳《大衍算术法》一卷

　　谢察微《发蒙算经》三卷

　　僧一行《心机算术括一作「格」

　　》一卷僧妻岩注

　　徐仁美《增成玄一算经》三卷

　　陈从运《得一算经》七卷

　　《三问田算术》一卷

　　龙受益《算法》二卷

　　又《求一算术化零歌》一卷

　　《新易一法算范九例要诀》一卷

　　徐岳《术数记遗》一卷

　　《合元万分历》三卷作者名术，不知姓

　　《注九章算经》九卷魏刘徽、唐李淳风注

　　《孙子算经》三卷不知名

　　《五曹算经》五卷李淳风等注

　　《长庆宣明大历》二卷

　　《万年历》十二卷

　　《青萝妙度真经大历》一卷

　　《行漏法》一卷

　　《太始天元玉册截法》六卷

　　《求一算法》一卷

　　《细历书》一卷

　　《玉历通政经》三卷

　　并不知作者

　　燕肃《莲花漏法》一卷

　　钱明逸《刻漏规矩》一卷

　　王普《小漏款职》一卷

　　《官历刻漏图》一卷

　　卫朴《奉元历经》一卷

　　《观天历经》一卷绍圣、元符颁行

　　姚舜辅《纪元历经》一卷

　　裴伯寿、陈得一《统元历经》七卷

　　又《统元历五星立成》二卷

　　《统元历盈缩朏朒立成》一卷

　　《统元历日出入气刻立成》一卷

　　《统元历义》二卷

　　《统元七曜细行历》二卷

　　《统元历气朔八行草》一卷

　　《统元历考古日食》一卷

　　《三历会同集》十卷绍兴初撰，不知名

　　张祚注《法算三平化零歌》一卷龙受益法

　　王守忠《求一术歌》一卷

　　《算范要诀》二卷

　　《明算指掌》三卷

　　江本《一位算法》二卷

　　任弘济《一位算法问答》一卷

　　杨锴明《微算经》一卷

　　《法算机要赋》一卷

　　《法算口诀》一卷

　　《算法秘诀》一卷

　　《算术玄要》一卷

　　刘孝荣《新历考古春秋日食》一卷

　　《新历考汉魏周隋日月交食》一卷

　　《新历考唐交食》一卷

　　《新历气朔八行》一卷

　　《强弱月格法数》一卷

　　贾宪《黄帝九章算经细草》九卷

　　张宋图《史记律历志讹辨》一卷

　　《仪象法要》一卷绍圣中编

　　《细行历书》二十卷起庆元庚申，至嘉定己卯，太史局进

　　右历算类一百六十五部，五百九十八卷。

　　《风后握机》一卷晋马隆略序

　　《六韬》六卷不知作者

　　《司马兵法》三卷齐司马穰苴撰

　　孙武《孙子》三卷

　　吴起《吴子》三卷

　　《黄帝秘珠三略》三卷

　　《阴符二十四机》一卷

　　《握机图》一卷

　　《决胜孤虚集》一卷

　　《太公兵书要诀》四卷

　　朱服校定《六韬》六卷

　　又校定《孙子》三卷

　　校定《司马法》三卷

　　校定《吴子》二卷

　　校定《三略》三卷

　　魏武帝注《孙子》三卷

　　萧吉注或题曹、萧注

　　《孙子》一卷

　　贾林注《孙子》一卷

　　陈皞注《孙子》一卷

　　宋奇《孙子解》并《武经简要》二卷

　　吴章注《司马穰苴兵法》三卷

　　吴起《玉帐阴符》三卷

　　白起《阵书一作「图」

　　》一卷

　　又《神妙行军法》三卷

　　《战国策》三十三卷

　　黄石公《神光辅星秘诀》一卷

　　又《兵法》一卷

　　《三鉴图》一卷

　　《兵书统要》三卷

　　《三略秘要》三卷

　　成氏注《三略》三卷

　　诸葛亮《行兵法》五卷

　　又《用兵法》一卷

　　《行军指掌》二卷

　　《占风云气图》一卷

　　《兵书》七卷

　　陶侃《六军鉴要》一卷

　　李靖《韬钤秘术》一卷

　　又《总要》三卷

　　《六十甲子厌胜法》一卷

　　《兵书》三卷

　　《占风雪一作「云」

　　气》三卷

　　《风云论》三卷

　　《三军水鉴》三卷

　　《用兵手诀》七卷

　　《出军占风气候》十卷

　　《卫国公手记》一卷

　　李世勣《六十甲子内外行兵法》一卷

　　李淳风《诸家秘要》三卷

　　又《行军明时秘诀》一卷

　　《太白华盖法》二卷

　　《云气营寨占》一卷

　　《行军历》一卷

　　李筌《通幽鬼诀》二卷

　　又《军旅一作「放」

　　指归》三卷

　　《北帝武威经》三卷

　　《青囊托守胜败歌》并《营野战》一卷

　　李光弼《将律》一卷

　　又《武记》一卷

　　《九天察气诀》三卷

　　《玄女厌陈法》一卷

　　又《兵要式》一卷

　　《行兵法》二卷

　　《兵法》一卷

　　《杂占法》一卷

　　《六甲阴符兵法》一卷

　　《军谋前鉴》十卷

　　《兵家正书》十卷

　　《阃外纪一作「记」

　　事》十卷

　　李氏《秘要兵书》二卷

　　又《秘要兵术》四卷

　　《对敌权变逆顺法》一卷

　　《佐国玄机》一卷

　　《炮经》一卷

　　《总戎志》二卷

　　李鼎祚《兵钤手历》一卷

　　《许子兵胜苑》十卷

　　《统军玉鉴录》一卷

　　张守一《凿门诗》一卷

　　《秘宝兴军集》一卷

　　胡万顷《军鉴式》二卷

　　王适《行军立成七十二局》一卷

　　《安营临阵观灾气》一卷

　　《决战胜负图》一卷

　　《风云气象备急占》一卷

　　《秘宝风云歌》一卷

　　《九宫军要秘术》一卷

　　《倚马立成鉴图》一卷

　　《出军占怪历》三卷

　　罗子岊一作「岊」

　　《神机武略歌》三卷

　　易静《神机武略歌》一卷

　　《行军占风气》一卷

　　《军占要略》二卷

　　郑先忠《军机讨略策》三卷

　　《古今兵略》十卷

　　《论天镜一作「鉴」

　　出战要诀》一卷

　　《将兵秘要法》一卷

　　《武师左领记》二卷

　　牛洪道《玄机立成法》一卷

　　《孤虚明堂图》一卷

　　《军用立成》一卷

　　何延锡《辨解序》一卷

　　纪勋《军国要制》五卷

　　《将军总录》三卷

　　李远《武孝经》一卷

　　王峦《行军广要算经》三卷

　　《金符经》三卷

　　《十二月立成阵图法》一卷

　　《行军走马立成法》一卷

　　《立成掌中法》一卷

　　《行军要略分野星图法》一卷

　　《黄道法》一卷

　　徐汉卿《制胜略》三卷

　　牟知白《专征小格略》一卷

　　《图南兵略》三卷

　　《从征录》五卷

　　《出军别录》一卷

　　《兵书总要》四卷

　　《兵策秘诀》三卷

　　《万胜诀》二卷

　　《战斗秘诀》一卷

　　《英雄龟鉴》一卷

　　《兵诀》一卷

　　《随军要诀》一卷

　　《军谋要术》一卷

　　《韬钤秘要》一卷

　　《军旅要术》一卷

　　《军秘禳厌术》一卷

　　《占军机胜负龟诀》一卷

　　《训将胜术》二卷

　　《兵书手鉴》二卷

　　《尉缭子》五卷

　　战国时人

　　《常禳经》一卷

　　黄石公《三略》三卷

　　又《素书》一卷张良所传

　　诸葛亮《将苑》一卷

　　《兵书手诀》一卷

　　《文武奇编》一卷

　　《武侯八阵图》一卷

　　《鬼谷天甲兵书常禳术》三卷梁昭明太子撰

　　陶弘景《真人水照》十三卷

　　李靖《六军镜》三卷

　　《六十甲子禳敌克应决胜术》一卷

　　《玉帐经》一卷

　　《李靖兵钤新书》一卷

　　并不知作者

　　《九天玄女孤虚法》一卷

　　李淳风《悬镜经》十卷

　　《郭代公安边策》三卷唐郭震撰

　　李筌《太白阴经》十卷

　　《占五行星度吉凶诀》一卷

　　注《孙子》一卷

　　《阃外春秋》十卷

　　李光弼《统军灵辖秘策》一卷

　　《五家注孙子》三卷魏武帝、杜牧、陈皞、贾隐林、孟氏

　　杜牧《孙子注》三卷

　　裴绪《新令》二卷

　　曹、杜注《孙子》三卷曹操、杜牧

　　刘玄之《行军月令》一卷

　　李大著《江东经略》十卷

　　《綦先生兵书》一十六卷

　　并不知名

　　许洞《虎钤兵经》二十卷

　　乐产《太一王佐秘珠》五卷

　　卢元《韬珠秘诀》一卷

　　《黄帝太公兵法》三卷虞彦行进

　　赵善誉《南北攻守类考》六十三卷

　　柴叔达《浮光战守录》一卷

　　《冲晦郭氏兵学》七卷郭雍述

　　《论五府形胜万言书》一卷

　　《阃外策钤》五卷

　　《经武略》二百九十卷

　　《治乱贯怪记》三卷

　　《三贤安边策》十一卷

　　《边防备卫策》一卷

　　《出军占候歌》一卷

　　《通玄玉鉴》一卷

　　《握镜诀怪祥歌》一卷

　　《玄女遁甲经》三卷

　　《李仆射马前诀》一卷

　　《防城动用》一卷

　　《彭门玉帐诀录》一卷

　　《遁甲专征赋》一卷

　　《帝王中枢赋》二卷

　　《长世论》十卷

　　《武备图》一卷

　　《兵鉴》五卷

　　《阴符握机运宜要》五卷

　　并不知作者

　　仁宗《攻守图术》三卷

　　曾公亮《武经总要》四十卷

　　蔡挺《裕陵边机处分》一卷

　　符彦卿《人事军律》三卷

　　曾致尧《清边前要》十卷

　　王洙《三朝经武圣略》十卷

　　《清边武略》十五卷

　　《风角占》一卷康定间司天台集

　　任镇《康定论兵》一卷

　　赵珣《聚米图经》五卷

　　《庆历军录》一卷不知作者。

　　曾公奭《军政备览》一卷

　　耿恭《平戎议》三卷

　　《边臣要略》二十卷

　　赵瑜《安边致胜策》三卷

　　吕夏卿《兵志》三卷

　　丘濬《征蛮议》一卷

　　阮逸《野言》一卷

　　刘氵扈《备边机要》一卷

　　薛向《陕西建明》一卷

　　吉天保《十家孙子会注》十五卷

　　王韶《熙河阵法》一卷

　　韩缜《元丰清野备敌》一卷

　　何去非《三备略讲义》六卷

　　《备论》十四卷

　　戴溪《历代将鉴博议》十卷

　　张文伯《百将新书》十二卷

　　刘温润《西夏须知》一卷

　　王维清《武昌要诀》一卷

　　徐矸《司命兵机秘略》二十八卷

　　徐确《总夫要录》一卷

　　张预《集注百将传》一百卷

　　余壹《兵筹类要》十五卷

　　叶上达《神武秘略论》十卷

　　夏休《兵法》三卷

　　汪槔《进复府兵议》一卷

　　《古今屯田总议》七卷

　　游师雄《元祐分疆录》二卷

　　《崇宁边略》三卷不知作者

　　刘荀《建炎德安守御录》三卷

　　度济《兵录》八十卷

　　《西斋兵议》三卷文觉兄弟问答兵机

　　章颖《四将传》三卷

　　《神机灵秘图》三卷

　　《军鉴图》二卷

　　《纪重政军机决胜立成图》三卷

　　《兵书气候旗势图》一卷

　　《诸家兵法秘诀》四卷

　　《行师类要》七卷

　　《古今兵书》十卷

　　《五行阵决》一卷

　　《会稽兵术》三卷

　　《六十甲子出军秘诀一作「略」

　　》一卷

　　《玄珠要诀》一卷

　　《军垫兵钤》三卷

　　《韬钤秘录》五卷

　　《将略兵机论》十二卷

　　《三军指要》五卷

　　《纂下六甲营图》一卷

　　《五十七阵出军甲子》一卷

　　《行军玄机百术法》一卷

　　《兵书出军杂占》五卷

　　《兵法机要》三卷

　　《神兵要术》三卷

　　《神兵机要》三卷

　　《总戎策》二卷

　　《兵书精诀》二卷

　　《权经对》三卷

　　《行军用兵玄机》三卷

　　《兵机要论》五卷

　　《行军备历》六十卷

　　《兵机简要》十卷

　　《兵谈》三卷

　　韩霸《水陆阵图》三卷

　　《强弩备术》三卷

　　《九九阵图》一卷

　　《军林要览》三卷

　　《制胜权略》三卷

　　《兵书精妙玄术》十卷

　　《兵籍要枢》三卷

　　《太一行军秘术诗》三卷

　　《戎机》二卷

　　《通神机要》三卷

　　刘玄一作「定」

　　之《兵家月令》一卷

　　又《军令备急》一卷

　　汤渭《天一兵机举要歌》一卷

　　王洪晖《行军月令》四卷

　　裴守一《军诫》三卷

　　《兵家正史》九卷

　　《行军周易占》一卷

　　张从实《将律》一卷

　　焦大宪《兵易歌神兵苑》三卷

　　《星度用》一卷

　　《将术》一卷

　　《行兵攻具术》一卷

　　《行兵攻具图》一卷

　　《兵家秘宝》一卷

　　《秘宝书》一卷

　　《军律》三卷

　　张昭《制旨兵法》十卷

　　王洙《青囊括》一卷

　　杜希全《兵书要诀》三卷

　　释利正《长庆人事军律》三卷

　　董承祖《至德元宝玉函经》十卷

　　王公亮《行师类要》七卷

　　刘可久《契神经》一卷

　　李洿《灵关诀》二卷一名《灵关集益智》

　　《兵机法》一卷

　　《太一厌禳法》一卷

　　《五行阵图》一卷

　　《兵论》十卷

　　《六十甲子行军法》一卷

　　《会稽兵家术日月占》一卷

　　《统戎式令》一卷

　　《六甲五神用军法》一卷

　　《要诀兵法立成歌》一卷

　　《六甲攻城破敌法》一卷

　　《马前秘诀兵书》一卷

　　石普《军仪条目》三卷

　　仁宗《神武秘略》十卷

　　又《行军环珠》一部卷亡

　　又《四路兽守约束》一部卷亡

　　《军诫》一卷

　　《武记》一卷

　　《定远安边策》三卷

　　《新集兵书要诀》三卷

　　《兵书要略》一卷

　　《拣将要略》十卷

　　《兵论》十卷

　　符彦卿《五行阵图》一卷

　　《新集行军月令》四卷

　　《云气图》十二卷

　　《统戎式镜》二卷

　　《行军气候秘法》三卷

　　《天子气章云气图》十二卷

　　《预知歌》三卷

　　《从军占》三卷

　　《兵书论语》三卷

　　《彭门玉帐歌》三卷

　　《太一行军六十甲子禳厌秘术诗》三卷

　　《兵机兴要阳谓歌》一卷

　　郯子《新修六壬大玉帐歌》十卷

　　郭固《军机决胜立成图》一卷

　　又《兵法攻守图术》三卷

　　王存《枢密院诸房例册》一百四十二卷

　　蔡挺《教阅阵图》一卷

　　林广《阵法》一卷

　　王拱辰《平蛮杂议》十卷

　　《敌楼马面法式及申明条约并修城女墙法》二卷

　　杨伋《兵法图议》一卷

　　韩缜《枢密院五房宣式》一卷

　　又《论五府形胜万言书》一卷

　　方坰《重演握奇》三卷

　　又《握奇阵图》一卷

　　梁焘《安南献议文字并目录》五卷

　　《愈见御戎》十册

　　韩绛《宣抚经制录》三卷

　　王革《政和营缮军补录序》一卷

　　余台《兵筹类要》十五卷

　　《溱播州胜兵法》二部

　　任谅《兵书》十卷

　　右兵书类三百四十七部，一千九百五十六卷。

　　李广《射评要录》一卷

　　梁冀《弹棋经》一卷

　　梁元帝《画山水松石格》一卷

　　姚最《续画品》一卷

　　李嗣真《画后品》一卷

　　窦蒙《画录拾遗》一卷

　　张又新《画总载》一卷

　　裴孝源《贞观公私画录》一卷

　　李淳风《历监天元主物簿》三卷

　　皇甫松《醉乡日月》三卷

　　张彦远《历代名画记》十卷

　　韦蕴《九镜射经》一卷

　　《唐画断》一卷

　　王琚《射经》一卷

　　王坚道《射诀》一卷

　　荆浩《笔法记》一卷

　　《李氏墨经》一卷

　　《张学士棋经》一卷

　　宋景真《唐贤名画录》一卷

　　《墨图》一卷

　　《钓鳌图》一卷

　　《端砚图》一卷

　　《画总录》五卷

　　《啸真》一卷

　　《樗蒲图》一卷

　　并不知作者

　　苏易简《文房四谱》五卷

　　李永德《点头文》一卷

　　李畋《益州名画录》三卷

　　唐绩《砚图谱》一卷

　　纪亶《广弓经》一卷

　　王德用《神射式》一卷

　　刘怀德《射法》一卷

　　赵景《小酒令》一卷

　　赵明远《皇宋进士彩选》一卷

　　蔡襄《墨谱》一卷

　　卜恕《投壶新律》一卷

　　刘敞《汉官仪》三卷亦投子选也

　　唐询《砚录》二卷

　　窦譝《饮戏助欢》三卷

　　郭若虚《图画见闻志》六卷

　　司马光《投壶新格》一卷

　　王趯《投壶礼格》二卷

　　刘道醇《新编五代名画记》一卷

　　《宋朝画评》四卷

　　李诫《新集木书》一卷

　　米芾《画史》一卷

　　任权《弓箭启蒙》一卷

　　张仲商《射训》一卷

　　马思永《射诀》一卷

　　王越石《射议》一卷

　　李孝美《墨苑》三卷

　　李荐《德隅堂画品》一卷

　　温子融《画鉴》三卷

　　王慎修《宣和彩选》一卷

　　陈日华《金渊利术》八卷

　　黄铸《玉签诗》一卷

　　李洪《续文房四谱》五卷

　　何珪《射义提要》一卷

　　《射经》三卷

　　张仲素《射经》三卷

　　田逸《射经》四卷

　　王琚《射经》二卷

　　《九鉴射图》一卷

　　徐锴《射书》十五卷

　　韦蕴《射诀》一卷

　　李章《射诀》三卷

　　张子霄《神射诀》一卷

　　李靖《弓诀》一卷

　　《法射指诀》一卷

　　黄损《射法》一卷

　　张守忠《射记》一卷

　　《弓诀》一卷

　　吕惠卿《弓试》一部卷亡

　　上官仪《投壶经》一卷

　　钟离景伯《草书洪范无逸中庸韵谱》十卷

　　唐绩《棋图》五卷

　　《金谷园九局谱》一卷

　　王积薪等《棋诀》三卷

　　《棋势论并图》一卷

　　徐铉《棋图义例》一卷

　　《棋势》三卷

　　杨希蔡一作「璨」

　　《四声角图》一卷

　　又《双泉图》一卷

　　《玉溪图》一卷

　　蒋元吉等《棋势》三卷

　　太宗《棋图》一卷

　　《局谱》一卷

　　韦延《棋图》一卷

　　《奕棋经》一卷

　　《棋经要略》一卷

　　王子京《弹棋图》一卷

　　《樗蒲经》一卷

　　《双陆格》一卷

　　李郃《骰子彩选格》三卷

　　刘蒙叟《彩选格》一卷

　　《寻仙彩选》七卷

　　《叶子格》三卷

　　李煜妻周氏《系蒙小叶子格》一卷

　　《偏金叶子格》一卷

　　《小叶子例》一卷

　　谢赫《古今画品》一卷

　　徐浩《画品》一卷

　　曹仲连《画评》一卷

　　李嗣真《画后品》一卷

　　胡峤《广梁朝画目》三卷

　　王叡《不绝笔画图》一卷

　　郭若虚《图画见闻讠志》六卷

　　朱遵度《漆经》三卷

　　《马经》一卷

　　《辨马图》一卷

　　《马口齿诀》一卷

　　《医马经》一卷

　　《明堂灸马经》二卷

　　《论驼经》一卷

　　《疗驼经》一卷

　　《医驼方》一卷

　　右杂艺术类一百十六部，二百二十七卷。

　　陆机《会要》一卷

　　朱澹远《语丽》十卷

　　杜公瞻《编珠》四卷

　　祖孝徵《修文殿御览》三百六十卷

　　欧阳询《艺文类聚》一百卷

　　虞世南《北堂书钞》一百六十卷

　　高士廉、房玄龄《文思博要》一卷

　　徐坚《初学记》三十卷

　　《燕公事对》十卷

　　张鷟《龙筋凤髓判》十卷

　　杜佑《通典》二百卷

　　陆贽《备举文言》三十卷

　　张仲素《词圃》十卷

　　白居易《白氏六帖》三十卷

　　《前后六帖》三十卷前白居易撰，后宋孔传撰

　　李翰《蒙求》三卷

　　白廷翰《唐蒙求》三卷

　　刘绮庄《集类》一百卷

　　李商隐《金钥》二卷

　　崔铉《弘文馆续会要》四十卷

　　李途《记室新书》三卷

　　颜休《文飞应韶》十五卷

　　高测《韵对》十卷

　　刘扬名《戚苑纂要》十卷

　　又《戚苑英华》十卷

　　孟诜《锦带书》八卷

　　乔舜封《古今语要》十二卷

　　苏冕《古今国典》一百卷

　　又《会要》四十卷

　　章得象《国朝会要》一百五十卷宋初至庆历四年

　　大孝一作「存」

　　僚《御览要略》十二卷

　　《册府元龟音义》一卷

　　王钦若《彤管懿范》七十卷《目》十卷

　　《彤管懿范音义》一卷

　　欧阳询《麟角》一百二十卷

　　《白氏家传记》二十卷

　　薛高立《集类》三十卷

　　《边崖类聚》三十二卷

　　《类事》十卷

　　徐叔旸《羊头山记》十卷

　　于立政《类林》十卷

　　杜光庭《历代忠谏书》五卷

　　《谏书》八十卷

　　《唐谏诤论》十卷

　　王昭远《禁垣备对》十卷

　　魏玄成《励忠节》四卷

　　王伯玙《励忠节抄》十卷

　　《书判幽烛》四十卷

　　《轺车事类》三卷

　　周佑之《五经资政》二十卷

　　《经典政要》三卷

　　尹弘远《经史要览》三十卷

　　《章句纂类》十四卷

　　李知实一作「宝」

　　《检志》三卷

　　李慎微一作「徵」

　　《理枢》七卷

　　邹顺《广蒙书》十卷

　　刘渐《群书系蒙》三卷

　　《九经对语》十卷

　　钱承志《九经简要》十卷

　　《经史事对》三十卷

　　《子史语类拾遗》十卷

　　韦稔《笔语类对》十卷

　　又《应用类对》十卷一名《笔语类对》

　　黄彬《经语协韵》二十卷

　　朱澹《语类》五卷

　　杨名《广一作「唐」

　　略新书》三卷

　　《十议典录》三卷

　　李德孙《学堂要记一作「纪」

　　》十卷

　　裴说《修文异名录》十一卷

　　《搢绅要录》二卷

　　段景《文场纂要》二卷

　　《文场秀句》一卷

　　王云《文房纂要》十卷

　　《彫玉集类》二十卷

　　《彫金集》三卷

　　刘国润《广彫金类集》十卷

　　庾肩吾《彩璧》五卷

　　《金銮秀蕊》二十卷

　　陆贽《青囊书》十卷

　　《蒋氏宝车一作「库」

　　》十卷

　　《琼林摘实》三卷

　　温庭筠《学海》三十卷

　　郑昺一作「嵎」《双金》五卷

　　孙翰《锦绣谷》五卷

　　齐逸人《玉府新书》三卷

　　《丛髓》三卷

　　卢重华《文髓》一卷

　　《劲弩子》三卷

　　《玉苑丽文》五卷

　　段景《叠辞》二卷

　　《玉英》二卷

　　《玉屑》二卷

　　《金匮》二卷

　　《常修半臂》十卷

　　《紫香囊》二十卷

　　陆羽《警年》十卷

　　《穷神记》十卷

　　李齐庄《事解》七卷

　　《王氏千门》四十卷

　　郭道规《事鉴》五十卷

　　沈寥子《文鉴》四十卷

　　李大华《康国集》四卷

　　姚勖《起予集》四十卷

　　李贵臣《家藏龟鉴录》四卷

　　徐德言《分史衡鉴》十卷

　　薛洪《古今精义》十五卷

　　《笔藏论》三卷

　　苏源《治乱集》三卷

　　《治道要言》十卷

　　马幼昌《穿杨集》四卷

　　李钦玄《累玉集》十卷

　　支迁乔一作「奇」

　　《京国记》二卷

　　郭微《属文宝海》一百卷

　　乐黄目《学海搜奇录》六十卷

　　《皇览总论》十卷

　　张陟《唐年经略志》十卷

　　杨九龄《名苑》五十卷

　　晁光乂《十九书语类》十卷

　　雍公叡注张楚金《翰苑》十一卷

　　刘济《九经类议一作「义」

　　》二十卷

　　黎翘《广略》六卷

　　王博古《修文海》十七卷

　　郭翔《春秋义鉴》三十卷

　　曹化《两汉史海》十卷

　　杨知恽《名字族》十卷

　　冯洪敏《宝鉴丝纶》二十卷

　　胡旦《将帅要略》二十卷

　　刘颜《辅弼名对》四十卷

　　景泰《边臣要略》二十卷

　　石待问《谏史》一百卷

　　王纯臣《青宫懿典》十五卷

　　李虚一《溉漕新书》四十卷

　　《童子洽闻》一卷

　　《麟角抄》十二卷

　　雷寿之《古文类纂》十卷

　　《汉臣蒙求》二十卷

　　李伉《系蒙求》十卷

　　丘光庭《同姓名录》一卷

　　王殷范《续蒙求》三卷

　　《王先生十七史蒙求》十六卷

　　黄简《文选韵粹》三十五卷

　　白氏《玉连环》七卷

　　白氏《随求》一卷不知名

　　《重广会史》一百卷

　　《资谈》六十卷

　　《圣贤事迹》三十卷

　　《引证事类备用》三十卷

　　《门类解题》十卷

　　《琼林会要》三十卷

　　《青云梯籍》二十卷

　　《南史类要》二十卷

　　《粹籍》十五卷

　　《六朝摘要》十卷

　　《十史事类》十卷

　　《十史事语》十二卷

　　《三传分门事类》十二卷

　　《嘉祐新编二经集粹》十卷

　　《鹿革事类》二十卷

　　《职官事对》九卷

　　《掞天集》六卷

　　《文章丛说》十卷

　　《新编经史子集名卷》六卷

　　《碎玉四渊海集》百九十五卷

　　《书林》四卷

　　《宝龟》三卷

　　《离辞笔苑》二卷

　　《诗句类》二卷

　　《南北事偶》三卷

　　《五色线》一卷

　　《珠浦》一卷

　　《重广策府沿革》一卷

　　《鸿都编》一卷

　　《文章库》一卷

　　《十三代史选》三十卷

　　《左传类要》五卷

　　《唐朝事类》十卷

　　《群玉杂俎》三卷

　　《增广群玉杂俎》四卷

　　《分声类说》三十二卷

　　《文选双字类要》四十卷

　　《书林事类》一百卷

　　并不知作者

　　郑氏《历代蒙求》一卷

　　孙应符《初学须知》五卷

　　王敦诗《书林韵会》二十八卷

　　曾恬《孝类书》二卷

　　邵笥《赓韵孝悌蒙求》二卷

　　谯令宪《古今异偶》一百卷

　　《宋六朝会要》三百卷章得象编，王珪续

　　《续会要》三百卷虞允文等撰

　　《中兴会要》二百卷梁克家等撰

　　《孝宗会要》二百卷杨济、钟必万总修

　　《光宗会要》一百卷

　　《宁宗会要》一百五十卷秘书省进

　　《国朝会要》五百八十八卷张从祖纂辑

　　王溥《续唐会要》一百卷

　　《五代会要》三十卷

　　李安上《十史类要》十卷

　　李昉《太平御览》一千卷

　　王倬《班史名物编》十卷

　　苏易简《文选菁英》二十四卷

　　宋白、李宗谔《续通典》二百卷

　　皮文粲《鹿门家钞籍咏》五十卷

　　曾致尧《仙凫羽翼》三十卷

　　僧守能《典类》一百卷

　　王钦若《册府元龟》一千卷

　　叶适《名臣事纂》九卷

　　方龟年《群书新语》十一卷

　　晏殊《天和殿御览》四十卷

　　《类要》七十七卷

　　宋痒《鸡跖集》二十卷

　　过勖《至孝通神集》三十卷

　　邓至《群书故事》十五卷

　　《故事类要》三十卷

　　宋并《登瀛秘录》八卷

　　范镇《本朝蒙求》二卷

　　马共《元祐学海》三十卷

　　任广《书叙指南》二十卷

　　朱绘《事原》三十卷

　　陈彦禧《ＲＥ堂要览》十卷

　　陈绍《重广六帖学林》三十卷

　　吴淑《事类赋》三十卷

　　王资深《摭史》四卷

　　马永易《实宾录》三十卷

　　《异号录》三十卷

　　陈贻范《千题适变录》十六卷

　　杨讠恣《古今名贤歌诗押韵》二十四卷

　　江少虞《皇朝事实类苑》二十六卷

　　叶庭珪《海录碎事》二十三卷

　　陈天麟《前汉六帖》十二卷

　　萧之美《十子奇对》三卷

　　《庄子寓言类要》一卷

　　《三传合璧要览》二卷

　　《三子合璧要览》二卷

　　《四子合璧要览》二卷

　　刘珏《两汉蒙求》十卷

　　吴逢道《六言蒙求》六卷

　　徐子光《补注蒙求》四卷

　　又《补注蒙求》八卷

　　《群书治要》十卷秘阁所录

　　蔡攸《政和会要》一百一十卷

　　晏袤数《会要》一百卷

　　谢谔《孝史》五十卷

　　度济《谏录》二十卷

　　叶才老《和李翰蒙求》三卷

　　林越《汉隽》十卷

　　倪遇《汉书家范》十卷

　　李宗序《隆平政断》二十卷

　　郑大中《汉规》四卷

　　张磁《仕学规范》四十卷

　　欧阳邦基《劝戒别录》三卷

　　阎一德《古今政事录》二十一卷

　　僧道蒙《仕途经史类对》十二卷

　　吕祖谦《观史类编》六卷

　　《读书记》四卷

　　洪迈《经子法语》二十四卷

　　《春秋左氏传法语》六卷

　　《史记法语》八卷

　　《前汉法语》二十卷

　　《后汉精语》十六卷

　　《三国志精语》六卷

　　《晋书精语》五卷

　　《南史精语》六卷

　　《唐书精语》一卷

　　程大昌《演蕃露》十四卷

　　又《续演蕃露》六卷

　　《考古编》十卷

　　《续考古编》十卷

　　程俱《班左诲蒙》三卷

　　唐仲友《帝王经世图谱》十卷

　　钱端礼《诸史提要》十五卷

　　陈傅良《汉兵制》一卷

　　《备边十策》九卷

　　徐天麟《西汉会要》七十卷

　　《汉兵本末》一卷

　　曾綎《类说》五十卷

　　钱文子《补汉兵志》一卷

　　钱讽《史韵》四十二卷

　　邹应龙《务学须知》二卷

　　高似孙《纬略》十二卷

　　《子略》四卷

　　吴曾《南北分门事类》十二卷

　　魏彦惇《名臣四科事实》十四卷

　　王抡《群玉义府》五十四卷

　　范师道《垂拱元龟会要详节》四十卷

　　《国朝类要》十二卷

　　俞鼎、俞经《儒学警悟》四十卷

　　郑厚《通鉴分六类要》四十卷

　　柳正夫《西汉蒙求》一卷

　　李孝美《文房监古》三卷

　　窦苹《载籍讨源》一卷

　　王仲闳《语本》二十五卷

　　毛友《左传类对赋》六卷

　　俞观能《孝经类鉴》七卷

　　胡宏《叙古蒙求》一卷

　　《玉山题府》二十卷

　　《熙宁题髓》十五卷

　　《帝王事实》十卷

　　《圣贤事实》十卷

　　《汉唐事实》十五卷

　　《国朝韵对》八卷

　　《引证事类》三十卷

　　《鲁史分门属类赋》一卷

　　《古今通编》八卷

　　《诸子谈论》三卷

　　并不知作者

　　右类事类三百七部，一万一千三百九十三卷。

　　《黄帝内经素问》二十四卷唐王冰注

　　《素问》八卷隋全元起注

　　《黄帝灵枢经》九卷

　　《黄帝针经》九卷

　　《黄帝灸经明堂》三卷

　　《黄帝九虚内经》五卷

　　扬玄操《素问释音一作「言」

　　》一卷

　　《素问医疗诀》一卷

　　秦越人《难经疏》十三卷

　　《黄帝脉经》一卷

　　又《脉诀》一卷

　　张仲景《脉经》一卷

　　又《五藏荣卫论》一卷

　　《耆婆脉经》三卷

　　徐氏《脉经》三卷

　　王叔和《脉诀一作「经」

　　》一卷

　　《孩子脉论》一卷

　　李勣《脉经》一卷

　　张及《脉经手诀》一卷王善注

　　徐裔《脉诀》二卷

　　《韩氏脉诀》一卷

　　《脉经》一卷

　　《百会要诀脉经》一卷

　　《碎金脉诀》一卷

　　《元门脉诀》一卷

　　《身经要集》一卷

　　《太医秘诀诊候生死部》一卷

　　《仓公决死生秘要》一卷

　　《神农五藏论》一卷

　　《黄帝五藏论》一卷

　　《黄庭五藏经》一卷

　　《黄庭五藏六府图》一卷

　　赵业《黄庭五藏论》七卷

　　张向容《大五藏论》一卷

　　又《小五藏论》一卷

　　《五藏金鉴论》一卷

　　段元一作「允」

　　亮《五藏鉴元一作「原」

　　》四卷

　　孙思邈《五藏旁通明鉴图》一卷

　　又《针经》一卷

　　张文懿《藏府通玄赋》一卷

　　《五藏摄养明鉴图》一卷

　　吴兢《五藏论应象》一卷

　　裴王庭《五色旁通五藏图》一卷

　　《五藏要诀》一卷

　　《太元心论》一卷

　　岐伯《针经》一卷

　　扁鹊《针传》一卷

　　玄悟《四神针经》一卷

　　甄权《针经抄》三卷

　　王处明《玄秘会要针经》五卷

　　吕博《金縢玉匮针经》三卷

　　《黄帝问岐伯灸经》一卷

　　颜齐《灸经》十卷

　　《明堂灸法》三卷

　　皇甫谧《黄帝三部针灸经》十二卷即《甲乙经》

　　岐伯《论针灸要诀》一卷

　　《山眺一作「兆」

　　针灸经》一卷

　　公孙克《针灸经》一卷

　　吴复珪《小儿明堂针灸经》一卷

　　王惟一《明堂经》三卷

　　《明堂玄真经诀》一卷

　　朱遂《明堂论》一卷

　　《金鉴集歌》一卷

　　《黄帝太素经》三卷杨上善注

　　《刺法》一卷

　　《太上天宝金镜灵枢神景内编》九卷

　　《扁鹊注黄帝八十一难经》二卷秦越人撰

　　扁鹊《脉经》一卷

　　张仲景《伤寒论》十卷

　　《五藏论》一卷

　　王叔和《脉经》十卷

　　《脉诀机要》三卷

　　巢元方《巢氏诸病源候论》五十卷

　　崔知悌《灸劳法》一卷

　　王冰《素问六脉玄珠密语》一卷

　　褚澄《褚氏遗书》一卷

　　华佗《药方》一卷

　　《金匮要略方》三卷张仲景撰，王叔和集

　　葛洪《肘后备急百一方》三卷

　　刘涓子《神仙遗论》十卷东蜀李顿录

　　宇文士及《庄台记》六卷

　　师巫《颅经》二卷

　　孙思邈《千金方》三十卷

　　《千金髓方》二十卷

　　《千金翼方》三十卷

　　《玉函方》三卷

　　王起《仙人水镜》一卷

　　王焘《外台秘方》四十卷

　　陈藏器《本草拾遗》十卷

　　孔志约《唐本草》二十卷

　　李昉《开宝本草》二十卷《目》一卷

　　卢多逊《详定本草》二十卷《目录》一卷

　　《补注本草》二十卷《目录》一卷

　　李含光《本草音义》五卷

　　萧炳《四声本草》四卷

　　《本草韵略》五卷

　　杨损之《删繁本草》五卷

　　杜善方《本草性类》一卷

　　陈士良《食性本草》十卷

　　庞安时《难经解义》一卷

　　宋庭臣《黄帝八十一难经注释》一卷

　　张仲景《疗黄经》一卷

　　又《口齿论》一卷

　　《金匮玉函》八卷王叔和集

　　扁鹊《疗黄经》三卷

　　又《枕中秘诀》三卷

　　青鸟子《风经》一卷

　　吴希言《风论山兆一作「眺」

　　经》一卷

　　支义方《通玄经》十卷

　　吕广《金韬玉鉴经》三卷

　　《雷一作「灵」

　　公仙人养性治一作「理」

　　身经》三卷

　　《医源兆经》一卷

　　林亿《黄帝三部针灸经》十二卷

　　杨晔《膳夫经手录》四卷

　　《延年秘录》十一卷

　　《混俗颐生录》二卷

　　《千金纂录》二卷

　　《金匮录》五卷

　　司空舆《发焰录》一卷

　　梅崇献《医门秘录》五卷

　　《治风经心录》五卷

　　郭仁普《拾遗候用深灵玄录》五卷

　　《养性要录》一卷

　　党求平《摭医新说》三卷

　　代荣《医鉴》一卷

　　卫嵩《金宝鉴》三卷

　　段元亮《病源手鉴》二卷

　　田谊卿《伤寒手鉴》三卷

　　《千金手鉴》二十卷

　　王勃《医语纂要》一卷

　　华颙《医门简要》十卷

　　苏越《群方秘要一作「会」

　　》三卷

　　古诜《三教保光纂要》三卷

　　《医明要略》一卷

　　张叔和《新集病总要略》一卷

　　《外台要略》十卷

　　司马光《医问》七卷

　　《耆婆六十四问》一卷

　　伏氏《医苑》一卷

　　《神农食忌》一卷

　　吴群《意医纪历》一卷

　　孔周南《灵方志》一卷

　　穆修靖《灵芝记》五卷罗公远注

　　张隐居《金石灵台记》一卷

　　《菖蒲传》一卷

　　李翱《何首乌传》一卷

　　张尚容《延龄至宝抄》一卷

　　《医家要抄》五卷

　　《黄帝问答疾状》一卷

　　陶隐居《灵奇秘奥》一卷

　　《南海药谱》一卷

　　《家宝义囊》一卷

　　《小儿药证》一卷

　　《神仙玉芝图》二卷

　　《经食草木法》一卷

　　孙思邈《芝草图》三十卷

　　又《太常分药格》一卷

　　《神枕方》一卷

　　《崔氏产鉴图》一卷

　　《摄生月令图》一卷

　　《六气导引图》一卷

　　《侍膳图》一卷

　　徐玉《药对》二卷

　　宗令祺《广药对》三卷

　　《方书药类》三卷

　　江承宗《删繁药脉》三卷

　　蒋淮《疗黄歌》一卷

　　晏封《草石论》六卷

　　《药性论》四卷

　　张果《伤寒论》一卷

　　陈昌祚《明时政要伤寒论》三卷

　　李涉《伤寒方论》二十卷

　　《青乌子论》一卷

　　石昌琏《明医显微论》一卷

　　清溪子《消渴论》一卷

　　《龙树眼论》一卷

　　邢一作「邾」

　　元朴《痈疽论》一卷

　　《痈疽论》三卷

　　李言少《婴孺病论》一卷

　　杨全迪《崔氏小儿论》一卷

　　《疗小儿疳病论》一卷

　　刘豹子《眼论》一卷

　　苏巉一作「游」

　　《玄感论》一卷

　　李暄《岭南脚气论》二卷

　　《发背论》二卷

　　邵英俊《口齿论》一卷

　　萧一作「兰」

　　宗简《水气论》三卷

　　《骨蒸论》一卷

　　唐一作「广」

　　陵正师《口齿论》一卷

　　《风疾论》一卷

　　杨太业《三十六种风论》一卷

　　喻义《疮肿论》一卷

　　又《疗痈疽要诀》一卷

　　苏游《铁粉论》一卷

　　又《玄感传尸方》一卷

　　褚知义《钟乳论》一卷

　　李昭明《嵩台论》三卷

　　《玉鉴论》五卷

　　王守愚《产前产后论》一卷

　　《小儿眼论》一卷

　　《普济方》五卷

　　《应验方》三卷

　　《应病神通方》三卷

　　张文仲《法象论》一卷

　　《小儿五疳二十四候论》一卷

　　刘涓子《鬼论》一卷

　　僧智宣《发背论》一卷

　　沈泰之《痈疽论》二卷

　　苏敬徐玉唐侍中《三家脚气论》一卷

　　吴升宋处《新修钟乳论》一卷

　　白岑《发背论》一卷

　　西京巢氏《水气论》一卷

　　李越一作「钺」

　　《新修荣卫养生用药补泻论》十卷

　　杨大邺《婴儿论》二卷

　　《摘药论》一卷

　　《制药论法》一卷

　　《连方五藏论》一卷

　　《五劳论》一卷

　　《夭寿性术论》一卷

　　《咽喉口齿方论》五卷

　　《产后十九论》一卷

　　《小儿方术论》一卷

　　李温《万病拾遗》三卷

　　张机《金石制药法》一卷

　　王氏《食法》五卷

　　严龟《食法》十卷

　　《养身食法》三卷

　　《太清服食药法》七卷

　　《按摩法》一卷

　　《摄养禁忌法》一卷

　　王道中《石药异名要诀》一卷

　　谭延镐《脉色要诀》一卷

　　吴复圭《金匮指微诀》一卷

　　叶传古《医门指要诀》一卷

　　华子颙《相色经妙诀》一卷

　　《制药总诀》一卷

　　《修玉粉丹口诀》一卷

　　《服云母粉诀》一卷

　　《伏火丹砂诀序》一卷

　　陈玄《北京要术》一卷

　　萧家《法馔》三卷

　　《馔林》四卷

　　《药林》一卷

　　王氏《医门集》二十卷

　　李崇庆《燕台集》五卷

　　《穿玉集》一卷

　　刘翰《今体治世集》三十卷

　　雷继晖《神圣集》三卷

　　《华氏集》十卷

　　《杨氏庄台宝鉴集》三卷南阳公主

　　《伤寒证辨集》一卷

　　贾黄中《神医普救方》一千卷《目》十卷

　　杨归一作「师」

　　厚《产乳集验方》三卷

　　安文恢《万全一作「金」

　　方》三卷

　　孙廉《金鉴方》三卷

　　《金匮方》三卷

　　韦宙《独行方》十二卷

　　又《玉壶备急方》一卷

　　郑氏《惠民方》三卷

　　郑氏《圃田通玄方》三卷

　　又《惠心方》三卷

　　《纂要秘要方》三卷

　　《溥济安众方》三卷

　　支观《通玄方》十卷

　　刘氏《五藏旁通遵一作「导」

　　养方》一卷

　　白仁叙《集验方》五卷

　　《服食导养方》三卷

　　孟氏《补养方》三卷

　　崔元亮《海上集验方》十卷

　　崔氏《骨蒸方》三卷

　　元希声《行要备急方》二卷

　　刘禹锡《传信方》二卷

　　王颜《续传信方》十卷

　　《婴孩方》十卷

　　黄汉忠《秘要合炼方》五卷

　　《针眼一作「眼针」

　　钩方》一卷

　　穆昌绪一作「叔」

　　《疗眼诸方》一卷

　　《孩孺一作「婴孩」

　　杂病方》五卷

　　朱傅《孩孺明珠变蒸七疳方》一卷

　　《小儿秘录集要方》一卷

　　《延龄秘宝方集》五卷

　　《录古今服食导养方》三卷

　　《服食神秘方》一卷

　　姚和《众童延龄至宝方》十卷

　　又《保童方》一卷

　　许咏一作「泳」

　　《六十四问秘要方》一卷

　　《塞上方》三卷

　　《晨昏宁待方》二卷

　　王道《外台秘要乳石方》二卷

　　《耆婆要用方》一卷

　　崔行功《纂要方》十卷

　　《千金秘要备急方》一卷

　　华宗寿《升天一作「元」

　　广济方》三卷

　　段咏一作「泳」

　　《走马备急方》一卷

　　《天宝神验药方》一卷

　　《贞元集要广利方》五卷

　　《大和济安方》一卷

　　罗普宣《灵宝方》一百卷

　　悟玄子《安神养性方》一卷

　　《箧中方》一卷

　　萧存礼《百一问答方》三卷

　　包会《应验方》三卷

　　《杂用药方》五十五卷

　　《神仙云母粉方》一卷

　　《服术方》一卷

　　《庆历善救方》一卷

　　《胡道洽方》一卷

　　贾耽《备急单方》一卷

　　《李八百方》一卷

　　波驼波利译《吞字贴肿方》一卷

　　李继皋《南行方》三卷

　　杜氏《集验方》一卷

　　韩待诏《肘后方》一卷

　　王氏《秘方》五卷

　　徒都子《膜外气方》一卷

　　潜真子《神仙金匮服食方》二卷

　　杨太仆《医方》一卷

　　沈承泽《集妙方》三卷

　　章秀言《草木诸药单方》一卷

　　吴希言《医门括源方》一卷

　　王朝昌《新集方》一卷

　　《老子服食方》一卷

　　《葛仙公杏仁煎方》一卷

　　《删繁要略方》一卷

　　《集诸要妙方》一卷

　　《备急简要方》一卷

　　《纂验方》一卷

　　《养性益寿备急方》一卷

　　《奏闻单方》一卷

　　《反魂丹方》一卷

　　《玄明粉方》一卷

　　《瘰疬方》一卷

　　《婆罗门僧服仙茅方》一卷

　　高福《摄生要录》三卷

　　李绛《兵部手集方》三卷

　　孟诜《食疗本草》六卷

　　沈知言《通玄秘术》三卷

　　昝殷《产宝》三卷

　　《食医心鉴》二卷

　　甘伯宗《历代名医录》七卷

　　郑景岫《广南四时摄生论》一卷

　　叶长文《启玄子元和纪用经》一卷

　　张文懿《本草括要诗》三卷

　　雷斅《炮灸方》三卷

　　宋徽宗《圣济经》十卷

　　通真子《续注脉赋》一卷

　　《脉要新括》二卷

　　李大参《家伤寒指南论》一卷

　　严器之《伤寒明理论》四卷

　　王维一《新铸铜人腧穴灸图经》三卷

　　高若讷《素问误文阙义》一卷

　　《伤寒类要》四卷

　　徐梦符《外科灸法论粹新书》一卷

　　赵从古《六甲天元运气钤》二卷

　　丁德用《医伤寒慈济集》三卷

　　马昌运《黄帝素问入试秘宝》七卷

　　王宗正《难经疏义》二卷

　　杨介存《四时伤寒总病论》六卷

　　僧文宥《必效方》三卷

　　陈师文《校正太平惠民和剂局方》五卷

　　陈氏《经验方》五卷不知名

　　唐慎微《大观经史证类备急本草》三十二卷

　　王寔《伤寒证治》三卷

　　又《局方续添伤寒证治》一卷

　　郭稽中《妇人产育保庆集》一卷

　　裴宗元《药诠总辨》三卷

　　孙用和《传家秘宝方》五卷

　　钱乙《小儿药证直诀》八卷

　　洪氏《集验方》五卷不知名

　　李石《司牧安骥集》三卷

　　又《司牧安骥方》一卷

　　张涣《小儿医方妙选》三卷

　　王俣《编类本草单方》三十五卷

　　赵铸《瘅虐备急方》一卷

　　李璆、张致远《瘴论》二卷

　　郑樵《鹤顶方》二十四卷

　　《本草外类》五卷

　　《食鉴》四卷

　　张杰《子母秘录》十卷

　　王蘧《经效痈疽方》一卷

　　张锐《鸡峰备急方》一卷

　　王世臣《伤寒救俗方》一卷

　　胡权《治痈疽脓毒方》一卷

　　钱竿《海上名方》一卷

　　何偁《经验药方》二卷

　　刘元宝《神巧万全方》十二卷

　　党永年《摭医新说》三卷

　　史源《治背疮方》一卷

　　王贶《济世全生指迷方》三卷

　　王衮《王氏博济方》三卷

　　王伯顺《小儿方》三卷

　　汉东王先生《小儿形证方》三卷

　　胡愔《补泻内景方》三卷

　　栖真子《婴孩宝鉴方》十卷

　　蒋淮《药证病源歌》五卷

　　成无已《伤寒论》一卷

　　朱旦《伤寒论方》一卷

　　沈虞卿《卫生产科方》一卷

　　沈柄《产乳十八论》卷亡

　　《温舍人方》一卷不知名

　　党禹锡《嘉祐本草》二十卷

　　刘方明《幼幼新书》四十卷

　　吴得夫《集验方》七卷

　　马延之《马氏录验方》一卷

　　李朝正《备急总效方》四十卷

　　陈言《三因病源方》六卷

　　陈抃《手集备急经效方》一卷

　　张允蹈《外科保安要用方》五卷

　　《史载之方》二卷

　　夏德懋《卫生十全方》十三卷

　　陆游《陆氏续集验方》二卷

　　卓伯融《妙济方》一卷

　　胡元质《总效方》十卷

　　王璆《百一选方》二十八卷

　　朱端章《卫生家宝方》六卷

　　又《卫生家宝产科方》八卷

　　《卫生家宝小儿方》二卷

　　《卫生家宝汤方》三卷

　　杨倓《杨氏家藏方》二十卷

　　许叔微《普济本事方》十二卷

　　胡氏《经验方》五卷不著名

　　《备用方》二卷岳州守臣编，不著名氏

　　丘哲《备急效验方》三卷

　　宋霖《丹毒备急方》三卷

　　黄环《备问方》二卷

　　王碛《易简方》一卷

　　方导《方氏集要方》二卷

　　王世明《济世万全方》一卷

　　张松《究源方》五卷

　　董大英《活幼悟神集》二十卷

　　《安庆集》十卷

　　曾孚先《保生护命集》一卷

　　戴衍《尊生要诀》一卷

　　定斋居士《五痔方》一卷

　　李氏《痈疽方》一卷不知名

　　《集效方》一卷

　　《中兴备急方》二卷

　　《灸经背面相》二卷

　　《神应针经要诀》一卷

　　《伯乐针经》一卷

　　《伤寒要法》一卷

　　《兰室宝鉴》二十卷

　　《小儿秘要论》一卷

　　《绍圣重集医马方》一卷

　　《传信适用方》一卷

　　《治未病方》一卷

　　《用药须知》一卷

　　《治发背恶疮内补方》一卷

　　《博济婴孩宝书》二十卷

　　《川玉集》一卷

　　《产后论》一卷

　　冲和先生《口齿论》一卷

　　《脚气论》一卷

　　《灵苑方》二十卷

　　《秘宝方》二卷

　　《古今秘传必验方》一卷

　　《太医西局济世方》八卷

　　《产科经真环中图》一卷

　　陈幵《医鉴后传》一卷

　　陈蓬《天元秘演》十卷

　　庞安时《难经解》一卷

　　朱肱《内外二景图》三卷

　　《南阳活人书》二十卷

　　席延赏《黄帝针经音义》一卷

　　庄绰《膏肓腧穴灸法》一卷

　　《华氏中藏经》一卷灵宝洞主探微真人撰

　　刘温舒《内经素问论奥》四卷

　　刘清海《五藏类合赋》一卷

　　《耆婆五藏论》一卷

　　刘皓《眼论审的歌》一卷

　　徐氏《黄帝脉经指下秘诀》一卷

　　平尧卿《伤寒玉鉴新书》一卷

　　《伤寒证类要略》二卷

　　董常《南来保生回车论》一卷

　　黄维《圣济经解义》十卷

　　东轩居士《卫济宝书》一卷

　　李柽《伤寒要旨》一卷

　　《医家妙语》一卷

　　《小儿保生要方》三卷

　　汤民望《婴孩妙诀论》三卷

　　伍起予《外科新书》一卷

　　《痈疽方》一卷

　　董汲《脚气治法总要》一卷

　　程迥《医经正本书》一卷

　　娄居中《食治通说》一卷

　　苏颂《校本草图经》二十卷

　　王怀隐《太平圣惠方》一百卷

　　姚和《众童子秘要论》三卷

　　钱闻礼《钱氏伤寒百问方》一卷

　　阎孝忠《重广保生信效方》一卷

　　刘甫《十全博救方》一卷

　　周应《简要济众方》五卷

　　王素《经验方》三卷

　　张田《幼幼方》一卷

　　刘彝《赣州正俗方》二卷

　　李端愿《简验方》一卷

　　崔源《本草辨误》一卷

　　晏傅正《明效方》五卷

　　葛怀敏《神效备急单方》一卷

　　沈括《良方》十卷

　　《苏沈良方》十五卷沈括、苏轼所著

　　陈直《奉亲养老书》一卷

　　文彦博《药准》一卷

　　董汲《旅舍备要方》一卷

　　初虞世《古今录验养生必用方》三卷

　　庞安《验方书》一卷

　　《胜金方》一卷

　　《王赵选秘方》二卷

　　右医书类五百九部，三千三百二十七卷。

　　凡子类三千九百九十九部，二万八千二百九十卷。二十五史宋史·志表 
　
　



　
                   
志第一百六十一艺文七
　
　　集类四：一曰楚辞类，二曰别集类，三曰总集类，四曰文史类。

　　奏议《楚辞》十六卷楚屈原等撰。

　　洪兴祖《补注楚辞》十七卷

　　《考异》一卷

　　《楚辞》十七卷后汉王逸章句。

　　周紫芝《竹坡楚辞赘说》一卷晁补之《续楚辞》二十卷

　　朱熹《楚辞集注》八卷《辨证》一卷

　　又《变离骚》一卷

　　黄铢《楚辞协韵》一卷

　　黄伯思《翼骚》一卷

　　《离骚》一卷钱杲之集传。右楚辞十二部，一百四卷。

　　《董仲舒集》一卷

　　《枚乘集》一卷

　　《刘向集》五卷

　　《王褒集》五卷

　　《扬雄集》六卷

　　又《二十四箴》二卷

　　《李尤集》二卷

　　《张衡集》六卷

　　《张超集》三卷

　　《蔡邕集》十卷

　　《诸葛亮集》十四卷

　　《曹植集》十卷

　　《魏文帝集》一卷

　　《王粲集》八卷

　　《陈琳集》十卷

　　《嵇康集》十卷

　　《阮林集》十卷

　　《张华集》二卷

　　又《诗》一卷

　　《江统集》一卷

　　《傅玄集》一卷

　　《束皙集》一卷

　　《张敏集》二卷

　　《潘岳集》七卷

　　《索靖集》一卷

　　《刘琨集》十卷

　　《陆机集》十卷

　　《陆云集》十卷

　　《郭璞集》六卷

　　《兰亭诗》一卷

　　《陶渊明集》十卷

　　《谢庄集》一卷

　　《颜延之集》五卷

　　《谢灵运集》九卷

　　《谢惠连集》五卷

　　《王僧达集》十卷

　　《鲍昭集》十卷

　　《江淹集》十卷

　　《王融集》七卷

　　《孔稚圭集》十卷

　　《谢朓集》十卷

　　又《诗》一卷

　　颜之推《稽圣赋》一卷

　　《梁简文帝集》一卷

　　《昭明太子集》五卷

　　《沈约集》九卷

　　又《诗》一卷

　　《刘孝绰集》一卷

　　《刘孝威集》一卷

　　《吴均诗集》三卷

　　《何逊诗集》五卷

　　《庾肩吾集》二卷

　　《任昉集》六卷

　　《庾信集》二十卷

　　又《哀江南赋》一卷

　　《陈后主集》一卷

　　《江总集》七卷

　　《沈炯集》七卷

　　《徐陵诗》一卷

　　《张正见集》一卷

　　《唐太宗诗》一卷

　　《玄宗诗》一卷

　　《王绩集》五卷

　　《许敬宗集》十卷

　　《任敬臣集》十卷

　　《宋之问集》十卷

　　《沈牷期集》十卷

　　《崔融集》十卷

　　《李峤诗》十卷

　　《苏味道诗》一卷

　　《杜审言诗》一卷

　　《徐鸿诗》一卷

　　《王勃诗》八卷

　　又《文集》三十卷

　　《杂序》一卷

　　《杨炯集》二十卷

　　又《拾遗》四卷

　　《卢照邻集》十卷

　　《骆宾王集》十卷

　　《陈子昂集》十卷

　　《刘希夷诗》四卷

　　《赵彦昭诗》一卷

　　《崔湜诗》一卷

　　《武平一诗》一卷

　　《李乂诗》一卷

　　《孙逖集》二十卷

　　《张说集》三十卷

　　又《外集》二卷

　　《苏颋集》三十卷《张九龄集》二十卷

　　《李白集》三十卷

　　严从《中黄子》三卷

　　《毛钦一集》三十卷

　　《梁肃集》二十卷

　　《李翰集》一卷

　　《孟浩然诗》三卷《王昌龄集》十卷

　　《崔颢诗》一卷

　　《庐象诗》一卷

　　《李适诗》一卷

　　《陶翰诗》一卷

　　《皇甫曾诗》一卷

　　《皇甫冉集》二卷

　　《严维诗》一卷

　　《祖咏诗》一卷

　　《丘为诗》一卷

　　《常建诗》一卷

　　《岑参集》十卷

　　《崔国辅诗》一卷

　　《则天中兴集》十卷

　　又《别集》一卷

　　《太宗御集》一百二十卷

　　《真宗御集》三百卷《目》十卷

　　又《御集》一百五十卷

　　《仁宗御集》一百卷《目录》三卷

　　《英宗御制》一卷

　　《神宗御笔手诏》二十一卷

　　又《御集》一百六十卷

　　《哲宗御制前后集》共二十七卷

　　《徵宗御制崇观宸奎集》一卷

　　又《宫词》一卷

　　骆宾王《百道判》二卷

　　《阮籍集》十卷

　　李峤《新咏》一卷

　　《阮咸集》一卷

　　《吴筠一作集》十一卷

　　王道珪注《哀江南赋》一卷

　　《杜甫小集》六卷

　　《张庭芳注》《哀江南赋》一卷

　　薛苍舒《杜诗刊误一卷》

　　陆淳《东皋子集略》二卷

　　元结《元子》十卷

　　《魏文正公时务策》五卷又《琦玕子》一卷

　　郭元振《九谏书》一卷

　　《常衮诏集》二十卷又《安邦策》三卷

　　贺知章《人道表》一卷

　　李靖《霸国箴》一卷

　　《鲍防集》五卷

　　王起注《崔融宝图赞》一卷又《杂感诗》一卷

　　《许恭集》十卷

　　令狐楚《梁苑文类》三卷

　　《任希古集》十卷

　　《李司空论事》十七卷

　　王勃《舟中纂序》五卷

　　《冯宿集》十卷

　　庐照邻《幽优子》三卷

　　《邵说集》十卷

　　杜元颖《五题》一卷

　　《李绅批答》一卷

　　刘轲《翼孟》三卷

　　李德裕《穷愁志》三卷

　　又《杂赋》二卷

　　《平泉草木记》一卷《段全纬集》五卷

　　《薛逢别集》九卷

　　《李虞仲制集》四卷

　　《柳冕集》四卷

　　《李程表状》一卷

　　《李群玉后集》五卷

　　又《诗集》二卷

　　《令狐綯表疏》一卷

　　夏侯韫《与凉州书》一卷

　　商璠《丹阳集》一卷

　　《舒元舆文》一卷

　　《谭正夫文》一卷

　　《张果一作文》一卷

　　来择《秣陵子集》一卷

　　又《集》三卷

　　《齐夔文》一卷

　　《畅当诗》一卷

　　皇甫松《大隐赋》一卷

　　《于武陵诗》一卷

　　陆希声《颐山录诗》一卷

　　《陆鸾集》一卷

　　沈栖远《景台编》十卷

　　《袁皓集》一卷

　　黄滔《编略》十卷

　　《贾岛小集》八卷

　　《费冠卿诗》一卷《孟迟诗》一卷

　　《王德舆诗》一卷

　　郑谷《宜阳集》一卷

　　郁浑《百篇》一卷

　　《周濆诗》一卷

　　薛莹《洞庭诗》一卷

　　《李洞诗集》三卷

　　《丁棱诗》一卷

　　《朱邺赋》三卷

　　又《诗》三卷

　　《庐延让诗集》一卷

　　《杨弇诗》一卷

　　《贺兰明吉集》一卷

　　《徐融集》一卷

　　《韦说诗》一卷

　　《刘绮庄集》十卷

　　《张琳集》十卷

　　《徐杲集》八卷

　　《宗严集》一卷

　　《薛逢赋》四卷

　　又《别纸》十三卷

　　《宋言赋》一卷

　　郭贲《体物集》一卷

　　杨复恭《行朝诗》一卷

　　《韩偓诗》一卷

　　又《人翰林后诗》一卷

　　冯涓《怀秦赋》一卷

　　又《集》十三卷

　　《龙吟集》三卷

　　《长乐集》一卷

　　朱朴《荆山子诗集》四卷

　　又《杂表》一卷

　　《孙郃小集》三卷

　　杨士达《拟讽谏集》五卷

　　《陈光诗》一卷

　　《吴仁璧诗》一卷

　　戚同文《孟诸集》二十卷

　　《王振诗》一卷

　　严虔崧《宝囊》五卷

　　又《表状》五卷

　　《倪明基诗》一卷

　　《李洪皋集》二卷

　　又《表状》一卷

　　《韦文靖笺表》一卷

　　崔升鲁史分门属类赋》一卷

　　《韦鼎诗》一卷

　　《孙该诗》一卷

　　《卫单诗》一卷

　　《蔡融诗》一卷

　　《来鹏诗》一卷

　　《谢璧赋》一卷

　　又《诗集》四卷

　　《策林》十卷

　　《咏高士诗》一卷

　　《沃山焦山赋》一卷

　　扈蒙《鳌山集》二十卷

　　《毛钦一文》二卷

　　《张友正文》一卷

　　《南卓集》一卷

　　《陈陶文录》十卷

　　封鳌《翰藁》八卷

　　《胡会集》十卷

　　《李商隐赋》一卷

　　又《杂文》一卷

　　《刘邺集》四卷

　　又《丛事》三卷

　　《陈一作刘

　　黯集》一卷

　　陈汀《五源文集》三卷

　　又《赋》一卷

　　《张次宗集》六卷

　　刘三复《景台杂编》十卷

　　又《问遗集》三卷

　　《别集》一卷

　　《王嘏集》十卷

　　倪曙《获藁集》三卷

　　又《赋》一卷

　　《皮日休别集》七卷

　　《陆龟蒙诗编》十卷又《赋》一卷

　　《钱珝制集》十卷又《舟中录》二十卷

　　《杨夔集》五卷又《赋》一卷

　　《冗书》十卷

　　《冗馀集》十卷

　　郑昌士《白岩集》五卷

　　又《诗集》十卷

　　《程逊集》十卷

　　温庭筠《汉南真藁》十卷

　　又《集》十四卷

　　《握兰集》三卷

　　《记室备要》三卷

　　《诗集》五卷

　　崔嘏《管记集》十卷

　　蒋文彧《记室定名集》三卷

　　卢肇《愈风集》十卷

　　又《大统赋注》六卷

　　《海潮赋》一卷

　　《通屈赋》一卷

　　郑宾一作宝《行宫集》十卷

　　张泽《饮河集》十五卷

　　《刘宗一作'荣'望制集》八卷

　　陆真《禁林集》七卷

　　《张玄晏信集》二卷

　　《高骈集》三卷

　　《顾云集遗》十卷

　　又《赋》二卷

　　《启事》一卷

　　《苕一作'昭'亭杂笔》五卷

　　《篡新文苑》十卷

　　《苕一作'昭'川总载》十卷

　　康軿《九笔杂编》十五卷

　　《乐朋龟集》七卷

　　又《纶阁集》十卷

　　《徐寅别集》五卷

　　《吴融赋集》五卷

　　崔致远《笔耕集》二十卷

　　又《别集》一卷

　　《崔遘集》二卷

　　《罗衮集》二卷

　　《李山甫杂赋》二卷

　　《李磎集》四卷

　　《羊昭业集》十五卷

　　章震《肥川集》十卷

　　又《磨盾集》十卷

　　李景略《南燕染翰》二十卷

　　孙郃《孙子文篡》四十卷

　　《汪文蔚集》三卷

　　刘韬美《从军集》四十卷

　　《郭子仪表奏》五卷

　　《颜真卿集》十五卷

　　《元结集》十卷

　　《李岘诗》一卷

　　《常衮集》三十三卷又《集》十卷

　　《韦应物集》十卷

　　《高适诗集》十二卷

　　《李嘉祏诗》一卷

　　《张谓诗》一卷

　　《卢纶诗》一卷

　　《李端诗》三卷

　　《耿纬诗》三卷

　　《司空文明集》一卷

　　《韩翃诗》五卷

　　《钱起诗》十二卷

　　《郎士元诗》二卷

　　《张继诗》一卷

　　《陆贽集》二十卷

　　《王仲舒制集》二卷

　　《羊士谔诗》一卷

　　《雍裕之诗》一卷

　　《裴度集》二卷

　　《武元衡诗》三卷

　　《权德舆集》五十卷

　　《韩愈集》五十卷又《遗文》一卷

　　《昌黎文集序传碑记》一卷

　　《西掖雅言》五卷

　　祝充《韩文音义》五十卷

　　朱熹《韩文考异》十卷

　　樊汝霖《谱注韩文》四十卷

　　洪兴祖《韩文年谱》一卷

　　《韩文辨证》一卷

　　方菘卿《韩集举正》一卷

　　《柳宗元集》三十卷

　　张敦颐《柳文音辨》一卷

　　《刘禹锡集》三十卷又《外集》十卷

　　《吕温集》十集

　　《李观集》五卷

　　《李贺集》一卷又《外集》一卷

　　《欧阳詹集》一卷

　　《欧阳衮集》一卷

　　《张籍集》十二卷

　　《孟东野诗集》十卷

　　《李翱集》十二卷

　　《皇甫湜集》八卷

　　《贾岛诗》一卷

　　《卢仝诗》一卷

　　《刘叉诗》一卷

　　《沈亚之诗》十二卷

　　《樊宗师集》一卷

　　《吴武陵诗》一卷

　　《张碧诗》一卷又《歌行》一卷

　　《包幼正诗》一卷

　　《朱放诗》二卷

　　《符载集》二卷

　　《鲍溶歌诗》五卷

　　《李益诗》一卷

　　《李约诗》一卷

　　《熊孺登诗》一卷

　　《蒋防集》一卷

　　《崔元翰集》十卷

　　《张登集》六卷

　　《窦叔向诗》一卷

　　《窦巩诗》一卷

　　《穆员集》九卷

　　《殷尧藩诗》一卷

　　《独孤及集》二十卷

　　《张仲素诗》一卷

　　《刘言史诗》十卷

　　《章孝标集》七卷

　　《藏南杰《杂歌行》一卷

　　《朱湾诗》一卷

　　《张祐诗》十卷

　　《李绛文集》六卷

　　《元稹集》四十八卷又《元相逸诗》二卷

　　《赵阳诗》一卷

　　白居易《长庆集》七十一卷

　　《袁不约诗》一卷

　　《施肩吾集》十卷

　　《李甘集》一卷

　　《朱庆馀诗》一卷

　　《李程集》一卷

　　王涯《翰林歌词》一卷

　　《令狐楚表奏》二卷又《歌诗》一卷

　　《李涉诗》一卷

　　《杨巨源诗》一卷

　　《喻凫诗》一卷

　　《薛莹诗》一卷

　　《牛僧孺集》五卷

　　《李德裕集》二十卷又《别集》十卷

　　《记集》二卷

　　《姑臧集》五卷德裕翰苑所作。

　　《杜牧集》二十卷

　　《温庭筠集》七卷

　　《段成式集》七卷

　　《薛能诗集》十卷

　　《崔嘏制诰》十卷

　　《薛逢诗》一卷

　　《马载诗》一卷

　　《姚鹄诗》一卷

　　《顾况集》十五卷

　　《顾非熊诗》一卷

　　《裴夷直诗》二卷

　　《项斯诗》一卷

　　刘驾《古风诗》一卷

　　《李廓诗》一卷

　　《韩宗诗》一卷

　　《李远诗》一卷

　　曹邺《古风诗》二卷

　　《许浑诗集》十二卷

　　《姚合诗集》十卷

　　《李频诗》一卷

　　《李郢诗》一卷

　　《雍陶诗集》三卷

　　《于邺诗》十卷

　　《陆畅集》一卷

　　《刘得仁诗集》一卷

　　赵嘏《编年诗》二卷

　　《孙樵集》三卷

　　《储嗣宗诗》一卷

　　《李锴诗》一卷

　　《郑巢诗》一卷

　　郑嵎《津阳门诗》一卷

　　李殷《古风诗》一卷

　　卢肇《文标集》三卷

　　《李商隐文集》八卷又《四六甲乙集》四十卷

　　《别集》二十卷

　　《诗集》三卷

　　《刘沧诗》一卷

　　《于鹄诗》一卷

　　《郑畋集》五卷又《诗集》一卷

　　《论事》五卷

　　皮日休《文薮》十卷

　　《胥台集》一卷

　　《吊江都赋》一卷

　　《刘蜕集》十卷

　　《李昌符诗》一卷

　　侯圭《江都赋》一卷

　　《沈光诗集》一卷

　　《陆龟蒙集》四卷

　　《喻坦之集》一卷

　　《周贺诗》一卷

　　《曹唐诗》三卷

　　《许棠诗集》一卷

　　独孤霖《玉堂集》二十卷

　　《李山甫诗》一卷

　　胡曾《咏史诗》三卷又《诗》一卷

　　《张乔诗》一卷

　　《王棨诗》一卷

　　于濆《古风诗》一卷

　　《聂夷中诗》一卷

　　《林宽诗》一卷

　　薛廷珪《凤阁书词》十卷

　　罗虬《比红儿诗》十卷

　　《罗邺诗》一卷

　　罗隐《湘南应用集》三卷

　　又《淮海寓言》七卷

　　《甲乙集》三卷

　　《外集诗》一卷

　　《启事》一卷

　　《讠毚本》三卷

　　《讠毚书》五卷

　　《崔道融集》九卷

　　《高骈诗》一卷

　　《顾云编藁》十卷又《凤策聊华》三卷

　　司空图《一鸣集》三十卷

　　《崔涂诗》一卷

　　《崔鲁诗》一卷

　　《林嵩诗》一卷

　　《王驾诗》六卷

　　《唐彦谦诗集》二卷

　　《方干诗》二卷

　　《徐凝诗》一卷

　　《周朴诗》一卷

　　《陈陶诗》十卷

　　《王贞白集》七卷

　　陆希声《君阳遁叟山集记》一卷

　　《郑渥诗》一卷

　　郑云叟《扌疑峰集》二卷

　　《杜甫诗》二十卷又《外集》一卷

　　《杜诗标题》三卷题鲍氏，不知名。

　　《王维集》十卷

　　《贾至集》十卷又《诗》一卷

　　《储光义集》二卷

　　《綦毋潜诗》一卷

　　《刘长卿集》二十卷

　　《萧颖士集》十卷

　　《李华集》二十卷

　　秦系《秦隐君诗》一卷

　　《张鼎诗》一卷

　　《程晏集》十卷

　　《李华集》二十卷

　　《张南史诗》一卷

　　《陈黯集》一卷

　　杜荀鹤《唐风集》二卷

　　《严郾诗》一卷

　　《李溪奏议》一卷

　　《吴融集》五卷

　　《褚载诗》一卷

　　《曹松诗》一卷

　　《翁承赞诗》一卷

　　《张ＲＺ诗》一卷

　　《孙郃集》二卷

　　《秦韬玉集》三卷

　　《郑谷诗》三卷又《诗》一卷

　　《外集》一卷

　　韩偓《香奁小集》一卷又《别集》三卷

　　《王ＳＡ诗》三卷

　　《裴说诗》一卷

　　《李雄诗》三卷

　　《说李中集》三卷

　　《李善夷集》六卷

　　《黄璞集》五卷

　　孙元晏《六朝咏史诗》一卷

　　《窦永赋》一卷

　　《阎防诗》一卷

　　《王季友诗》一卷

　　《林藻集》一卷

　　《刘宪诗》一卷

　　《朱景玄诗》一卷

　　《苏拯诗》一卷

　　《王建集》十卷

　　《杨炎集》十卷

　　《唐于公异奏记》一卷

　　《麦信陵诗》一卷

　　《刘商集》十卷

　　《戎昱集》五卷

　　《戴叔伦述藁》十卷

　　《张韦诗》一卷

　　《陈羽诗》一卷

　　《李慎诗》一卷

　　《刘威诗》一卷

　　《邵谒诗》一卷

　　郑昌士《四六集》一卷

　　《柳倓诗》一卷

　　《任翻诗》一卷

　　《杨衡诗》一卷

　　《文丙诗》一卷

　　《皮氏玉笥集》一卷不知作者。

　　黄滔《莆阳黄御史集》二卷

　　《黄寺丞诗》一卷不著名，题唐人。

　　《芦中诗》二卷不知作者。

　　李琪《金门集》十卷

　　韦庄《浣花集》十卷

　　《谏草》一卷

　　殷文圭《冥搜集》二十卷又《登龙集》十五卷

　　《孙晟集》五卷

　　李崧《真珠集》一卷

　　高辇《昆玉集》一卷

　　《马幼昌集》四卷

　　林鼎《吴江应用》二十卷

　　王睿《炙ＳＡ子》三卷又《聊珠集》五卷

　　周延禧《百一集》二十卷

　　《沈文昌集》二十卷

　　张沈《一飞集》三卷

　　吕述《东平小集》三卷

　　《信陵诗》一卷

　　《冯道集》六卷又河间集》五卷

　　《诗集》十卷

　　李松《锦囊集》三卷又《别集》一卷

　　王仁裕《乘辂集》五卷又《紫阁集》十二卷

　　《紫泥集》十二卷

　　《紫泥后集》四十卷

　　《诗集》十卷

　　公乘亿《珠林集》四卷又《华林集》三卷

　　《集》七卷

　　《赋》十二卷

　　王超《洋源集》十卷又《凤鸣集》三卷

　　《孙开物集》十六卷

　　李琪《应用集》三卷

　　《崔拙集》二卷

　　李愚《白沙集》十卷又《五书》一卷

　　《丘光业诗》一卷

　　钱镠《吴越石壁记》一卷

　　孙光宪《荆台集》四十卷又《笔佣集》十卷

　　《纪遇诗》十卷

　　《巩湖编玩》三卷

　　《橘齐集》二卷

　　和凝《演论集》三卷又《游艺集》五十卷

　　《红药编》五卷

　　贾纬《草堂集》二十卷又《续草堂集》十二卷

　　张正《西掖集》三十卷

　　《陈九畴集》五卷

　　《韦庄谏疏笺表》四卷

　　杨怀玉《忘筌集》三卷

　　《王倓后集》十卷

　　《乔讽集》十卷

　　《李洪茂集》十卷

　　毛文晏《昌城后寓集》十五卷又《西阁集》十卷

　　《东壁出言》三卷

　　杜光庭《广成集》一百卷又《壶中集》三卷

　　庚传昌《金行启运集》二十卷

　　李尧夫《梓潼集》二十卷

　　勾令言《玄舟集》二十卷

　　童九龄《潼江集》二十卷

　　王朴《翰苑集》十卷

　　李瀚《丁年集》十卷

　　《涂昭良集》八卷

　　李昊《蜀祖经纬略》一百卷又《枢机集》二十卷

　　商文圭《从军藁》二十卷又《镂冰录》二十卷

　　《笔耕词》二十卷

　　游恭《东里集》三卷

　　又《广东里集》二十卷

　　《短兵集》三卷

　　朱浔《昌吴启霸集》三十卷

　　沈松《钱金集》八卷

　　郭昭度《芸阁集》五十卷

　　《李氏金台凤藻集》五十卷

　　李为光《斐然集》五卷

　　程简之《金镂集》十二卷

　　沈颜《陵阳集》五卷又《聱书》十卷

　　《解聱》十五卷

　　程柔《安居杂著》十卷

　　陈浚《揖让录》七卷

　　《李煜集》十卷又《集略》十卷

　　《诗》一卷

　　宋齐丘《祀玄集》三卷

　　孙晟《续古阙文》一卷

　　陈致雍《曲台奏议集》二十卷

　　孟拱辰《凤苑集》三卷

　　汤筠《戎机集》五卷

　　乔舜《拟谣》十卷

　　《张安石诗》一卷

　　《赵抟歌诗》二卷

　　方纳《远华集》一卷

　　《韦蔼诗》一卷

　　《张杰诗》一卷

　　谢磻隐《杂感诗》二卷

　　戴文一作又《回文诗》一卷

　　《守素先生遗荣诗集》三卷

　　《谭藏用诗》一卷

　　罗绍威《政馀诗集》一卷

　　《章碣诗》一卷

　　商绪《潜阳诗集》三卷

　　熊惟简《湘西诗集》三卷

　　《李明诗集》五卷

　　《郭鹏诗》一卷

　　孟宝子《金鳌诗集》二卷

　　《李叔文一作父诗》一卷

　　《王希羽诗》一卷

　　《廖光图诗集》二卷

　　《廖凝诗集》七卷

　　《廖邈诗集》二卷

　　《廖融诗集》四卷

　　《王梵志诗集》一卷

　　《左绍冲集》三卷

　　熊皦《屠龙集》五卷

　　《章一作辛郾诗》一卷

　　朱存《金陵览古诗》二卷

　　《韩溉诗》一卷

　　《高蟾诗》二卷

　　《孙鲂诗集》三卷

　　《成文干诗集》五卷

　　吴蜕《一字至七字诗》二卷

　　罗浩源《庐山杂咏诗》一卷

　　王遒一作遵《咏史》一卷冀访《咏史》十卷

　　孙玄晏《览北史》三卷

　　崔道融《申唐诗》三卷

　　杜辇《咏唐史》十卷

　　赵容一作谷《刺贤诗》一卷

　　阎承琬《咏史》三卷

　　《六朝咏史》六卷

　　童汝为《咏史》六卷

　　陆元皓《咏刘子诗》三卷

　　《高迈赋》一卷

　　《谢观赋集》八卷

　　《蒋防赋集》一卷

　　《俞严赋集》一卷

　　《侯圭赋集》一卷

　　《郑渎赋》二卷

　　《王翃赋集》二卷

　　《贾嵩赋集》三卷

　　《蒋凝赋集》三卷

　　《桑维翰赋》二卷

　　林绚《大统赋》二卷

　　《大纪赋》三卷

　　李希运《两京赋》一卷

　　崔葆《数赋》十卷

　　毛涛一作铸《浑天赋》一卷

　　刘恽《悲甘陵赋》一卷张龙泉、章孝标注。

　　卢献卿《愍征赋》一卷

　　张莹一作策《吊梁'梁'下或有'郊'字赋》一卷

　　王朴《乐赋》一卷

　　鲁褒《钱神论》一卷

　　潘询注《才命论》一卷

　　钱栖业《太虚潮论》一卷

　　杜光庭《三教论》一卷

　　《大宝论》一卷丁友亮《唐兴替论》一卷

　　丘光庭《海潮论》一卷

　　赵昌嗣《海潮论》一卷

　　《九证心戒》一卷

　　杜嗣先《兔园策》十卷

　　郑宽《百道判》一卷

　　《吴康仁判》一卷

　　《崔锐判》一卷

　　《赵璘表状》一卷

　　《李善夷表集》一卷

　　《郑嵎表状略》三卷

　　《彭霁启状》一卷

　　《郑氏贻孙集》四卷

　　《张浚表状》一卷

　　赵邻几《禹别九州赋》三卷

　　《李巨川启状》二卷

　　郑准《渚宫集》四卷

　　李翥《鱼化集》一卷

　　《樊景表状集》一卷

　　《罗贯启状》二卷

　　《梁震表状》一卷

　　赵仁拱《潜龙笔职》三卷

　　《黄台江西表状》二卷

　　《周慎辞表状》五卷

　　郭洪《记室袖中备要》三卷

　　《金台倚马集》九卷

　　《拟状制集》三卷

　　《章表分门》一卷

　　《两制珠玑集》二卷

　　《搢绅集》三卷

　　《蓬壶集》一卷

　　《忘机子》五卷并不知作者。

　　张昭《嘉善集》五十卷

　　高锡《簪履编》七卷

　　《王祐集》二十卷

　　罗处约《东观集》十卷

　　郭贽《文懿集》三十卷

　　陈抟《钓潭集》二卷

　　《王溥集》二十卷

　　《赵止交集》二十卷

　　《薛居正集》三十卷

　　宝仪《端揆集》四十五卷

　　《白稹集》十卷

　　徐铉《质论》一卷

　　《苏易简章表》十卷

　　《李昉集》五十卷

　　《朱昂集》三十卷

　　《王旦集》二十卷

　　《鞠常集》二十卷

　　《李莹集》十卷

　　梁周翰《翰苑制草集》二十卷

　　王禹备《制诰集》十二卷

　　《韩奏议》三卷

　　杨亿《虢略集》七卷

　　《刘宜集》一卷

　　《杨徽之集》五卷

　　赵师民《儒林旧德集》三十卷

　　《丘旭诗》一卷又《赋》一卷

　　曾致尧《直言集》一卷

　　《张翼诗》一卷

　　韦文化《韶程诗》一卷

　　赵晟《金山诗》一卷

　　李度《策名诗》一卷

　　《杨日严集》十卷

　　赵抃《成都古今集》三十卷

　　宋敏求《书闱前后集》《西垣制词文集》四十八卷

　　《吕惠卿文集》一百卷又《奏议》一百七十卷

　　《龙鼎臣谏草》三卷

　　《程师孟文集》二十卷又《奏议》十五卷

　　《杨绘文集》八十卷

　　张方平《玉堂集》二十卷

　　王洙《昌元集》十卷

　　《承干文集》十卷

　　《田况文集》三十卷

　　邓绾《治平文集》三十卷又《翰林制集》十卷

　　《西垣制集》三卷

　　《奏议》二十卷

　　《杂文诗赋》五十卷

　　刘彝《明善集》三十卷又《居易集》二十卷

　　《赵世繁歌诗》十卷

　　《张诜文集》十卷又《奏议》三十卷

　　《韩绛文集》五十卷又《内外制集》十三卷

　　《奏议》三十卷

　　《庞元英文集》三十卷

　　《李常文集》六十卷又《奏议》二十卷

　　《孙觉文集》四十卷又《奏议》二十卷

　　《外集》十卷

　　《吕公孺诗集奏议》二十卷

　　《熊本文集》三十卷又《奏议》二十卷

　　《传尧俞奏议》十卷

　　《叶康直文集》十卷

　　《李承之文集》三十卷又《奏议》二十卷

　　《卢秉文集》十卷又《奏议》三十卷

　　晃补之《鸡肋集》一百卷

　　《王庠文集》五十卷

　　《刘纹集》六十卷

　　《孔文仲文集》五十卷

　　《孔武仲奏议》二卷

　　《蒲宗孟文集奏议》七十卷

　　《张利一奏议》三卷

　　《乔执中古律诗赋》十五卷又《杂文碑志》十卷

　　《赵仲庠内外制》十卷又《杂文》五十卷

　　《制诰表章》十卷

　　《赵仲锐文集》十卷

　　《李之纯文集》二十卷又《奏议》五卷

　　赵世逢《英华集》十卷

　　《李清臣文集》一百卷又《奏议》三十卷

　　又《奏议》三十卷

　　《李新集》四十卷

　　《逃洙文集》十卷

　　《杜纮文集》二十卷

　　又奏议十卷

　　《后山集》三十卷

　　曾肇《元祐制集》十二卷又《曲阜外集》三十卷

　　张舜民《书墁集》一百卷

　　《王存文集》五十卷

　　《李昭集》三十卷

　　蒋之奇《荆溪前后集》八十九卷又《别集》九卷

　　《北扉集》九卷

　　《西枢集》四卷

　　《卮言集》五卷

　　《刍言》五十篇

　　《舒亶文集》一百卷

　　《龚原文集》七十卷又《颍川唱和诗》三卷

　　《安焘文集》四十卷又《奏议》十卷

　　《张商英文集》一百卷

　　《蔡肇文集》三十卷

　　《刘跂集》二十卷

　　《秦敏学集》二卷

　　《曾孝广文集》二十卷

　　《张阁文集》二十卷

　　《吴居厚文集》一百卷又《奏议》一百二十卷

　　《吕益柔文集》五十卷又《奏议》一卷

　　《姚祐文集》六十卷又《奏议》二十卷

　　《上官均文集》五十卷又《奏议》十卷

　　叶焕《继明集》一卷

　　赵仲御《东堂集》一卷

　　李长民《汴都赋》一卷

　　《鲍慎由文集》五十卷

　　《游酢文集》十卷

　　《刘安世文集》二十卷

　　《许安国诗》三卷

　　《唐恪文集》八十卷

　　《谭世勣文集》三十卷又《奏议》二十一卷

　　《外制》五卷

　　《师陶集》二卷

　　孙希广《樵渔论》三卷

　　宝梦证《东堂集》三卷

　　《恭翔集》十卷

　　《卢文度集》二卷

　　《崔氏干ＣＭ录》六卷

　　《李慎仪集》十二卷

　　《唐鸿集》五卷

　　《青芜编集》一卷

　　《陈光图集》七卷

　　《李洪源集》二卷

　　《郦炎文》四篇

　　沈彬《闲居集》十卷

　　《罗隐后集》二十卷

　　又《汝江集》三卷

　　《刍言》五十篇

　　《歌诗》十四卷

　　《吴越掌书记集》三卷

　　熊皎《南金集》二卷

　　《龚霖诗》一卷

　　《倪晓赋》一卷

　　《谭用之诗》一卷

　　《扈载集》五卷

　　《南唐李后主集》十卷

　　《宋齐丘文传》十三卷

　　《徐锴集》十五卷

　　冯延巳《阳春录》一卷

　　《田霖四六》一卷

　　潘佑《荣阳集》二十卷

　　左偃《钟山集一卷》

　　《张为诗》一卷

　　徐寅《探龙集》五卷

　　张麟《答舆论》三卷

　　杨九龄《桂堂编事》二十卷

　　《蔡昆诗》一卷

　　《廖正图诗》一卷

　　《刘昭禹诗》一卷

　　《孙鲂诗》五卷

　　《李建勋集》二十卷

　　杜田注《杜诗补遗正缪》十二卷

　　薛舒《杜诗补遗》五卷

　　《续注杜诗补遗》八卷

　　洪兴祖《杜诗辨证》二卷

　　范质集》三十卷

　　《赵普奏议》一卷

　　《李莹集》一卷

　　《陶穀集》十卷

　　王佑《襄阳风景古遗迹诗》一卷

　　《柳开集》十五卷

　　《徐铉集》三十二卷

　　《汤悦集》三卷

　　《宋白集》一百卷又《柳枝词》一卷

　　《贾黄中集》三十卷

　　《李至集》三十卷

　　《张洎集》五十卷

　　《李谘集》二十卷

　　《杨朴诗》一卷

　　《潘阆诗》一卷

　　《罗处约诗》一卷

　　《李光辅集》一卷

　　《王操诗》一卷

　　卢稹《曲肱编》六卷

　　《赵湘集》十二卷

　　《古成之集》三卷

　　《章士廉集》二卷

　　《廖氏家集》一卷

　　王禹备《小畜集》三卷又《外集》二十卷

　　《承明集》十卷

　　《别集》十六卷

　　潘佑《荣阳集》二十卷

　　《田锡集》五十卷又《别集》三卷

　　《奏议》二卷

　　魏野《草堂集》二卷又《钜鹿东观集》十卷

　　《张咏集》十卷

　　《寇准诗》三卷又《巴东集》一卷

　　《丁谓集》八卷又《虎丘录》五十卷

　　《刀笔集》二卷

　　《青衿集》三卷

　　《知命集》一卷

　　《胡旦集》十六卷

　　《陈靖集》十卷

　　晃迥《昭德新编》三卷

　　《穆修集》三卷

　　《熊知至集》一卷

　　《刘随谏草》二十卷

　　《林逋诗》七卷又《诗》二卷

　　《柴庆集》十卷

　　《刘夔应制》一卷

　　《谢伯初诗》一卷

　　《吕祐之集》二十卷

　　钱惟演《拥旄集》五卷

　　陈尧佐《愚丘集》二卷又《潮阳新编》一卷

　　《石介集》二十卷

　　《夏竦集》一百卷又《策论》十三卷

　　宋庠《缇巾集》十二卷又《操缦集》六卷

　　《王随集》二十卷

　　《宋郊文集》四十四卷

　　《刀笔集》二十卷

　　《西川猥藁》三卷

　　《郑文宝集》三十卷

　　杨亿《蓬山集》五十四卷

　　又《武夷新编集》二十卷

　　《颍阴集》二十卷

　　《刀笔集》二十卷

　　《别集》十二卷

　　《汝阳杂编》二十卷

　　《銮坡遗札》十二卷

　　刘筠《册府应言集》十卷又《荣遇集》二十卷

　　《中山刀笔集》三卷

　　《表奏》六卷

　　《肥川集》四卷

　　《韩丕诗》三卷

　　《种放集》十卷

　　李介《种放江南小集》二卷

　　《柴成务集》二十卷

　　《孙何集》四十卷

　　《孙仅诗》一卷

　　《许申集》一卷

　　《钱易集》六十卷

　　《高弁集》三卷

　　《钱昭度诗》一卷

　　《唐异诗集》一卷

　　《江为诗》一卷

　　《李畋集》十卷

　　《张餗集》三卷

　　《张景集》二十卷

　　《郭震集》四卷

　　《郑修集》一卷

　　《许允豹诗》一卷

　　刘若中《永昌应制集》三卷

　　《陈渐集》十五卷

　　陈充《民士编》二十卷

　　钱彦远《谏垣集》三十卷又《谏垣遗藁》五卷

　　《齐唐集》三十卷又《策论》十卷

　　《鲍当集》一卷又《后集》一卷

　　何涉《治道中术》六卷

　　《仲讷集》十二卷

　　《梅尧臣集》六十卷又《后集》二卷

　　《毕田诗》一卷

　　杨备《姑苏百题诗》三卷

　　宋绶《常山祐殿集》三卷

　　又《讬居集》五卷

　　《常山遗札》三卷

　　《许推官吟》一卷

　　袁陟《庐山四游诗》一卷又《金陵访古诗》一卷

　　《鲁交集》三卷

　　《郑伯玉诗》一卷

　　《颜太初集》十卷

　　《范太初集》二十卷

　　《范仲淹集》二十卷又《别集》四卷

　　《尺牍》二卷

　　《奏议》十五卷

　　《丹阳编》八卷

　　《吕申公试卷》一卷

　　《杜衍诗》一卷

　　丘浚《观时感事诗》一卷

　　《困编》一卷

　　《晏殊集》二十八卷又《临川集》三十卷

　　《诗》二卷

　　《二府集》十五卷

　　《二府别集》十二卷

　　《北海新编》六卷

　　《平台集》一卷

　　《胡宿集》七十卷又《制词》四卷

　　《包拯奏议》十卷

　　《戴真诗》二卷

　　《钱藻贤良策》五卷

　　《苏舜钦集》十六卷

　　张伯玉《蓬莱诗》二卷

　　《孙复集》十卷

　　周昙《咏史诗》八卷

　　《尹洙集》二十八卷

　　崔公度《感山赋》一卷

　　《燕肃诗》二卷

　　《尹源集》六卷

　　又《幕中集》十六卷

　　《叶清臣集》十六卷

　　李淑《书殿集》二十卷

　　又《笔语》十五卷

　　《龙昌期集》八卷

　　《田况策论》十卷

　　《蒋康叔小集》一卷

　　《张俞集》二十六卷

　　《寇随诗》一卷

　　《王琪诗》二十卷

　　《狄遵度集》十卷

　　《黄亢集》十二卷

　　《李问诗》一卷

　　李祺《刀笔集》十五卷

　　又《象台四六集》七卷

　　陈亚《药名诗》一卷

　　《黄通集》三卷

　　《湛俞诗》一卷

　　《江休复集》四十卷

　　《王回集》十卷

　　《苏洵集》十五卷

　　又《别集》五卷

　　李泰伯《直讲集》三十三卷

　　又《后集》六卷

　　《黄庶集》六卷

　　《刘辉集》八卷

　　《王同集》十卷

　　《王令集》二十卷

　　又《广陵文集》六卷

　　《余靖集》二十卷

　　又《谏草》三卷

　　《孙沔集》十卷

　　《刘敞集》七十五卷

　　《蔡襄集》六十卷

　　又《奏议》十卷

　　《欧阳备集》五十卷

　　又《别集》二十卷

　　《六一集》七卷

　　《奏议》十八卷

　　《内外制集》八卷

　　《从谏集》八卷

　　《韩琦集》五十卷

　　又《谏垣存藁》三卷

　　《富弼奏议》十二卷

　　又《劄子》十六卷

　　《吕诲集》十五卷

　　又《章奏》二十卷

　　赵抃《南台谏垣集》二卷又《清献尽言集》二卷

　　元绛《玉堂集》二十卷又《玉堂诗》十卷

　　《郑獬集》五十卷

　　《王陶诗》三十卷

　　又《集》五卷

　　宋敏求《东观绝笔》二十卷

　　《晃端友诗》十卷

　　程师孟《长乐集》一卷

　　《陶弼集》四十卷

　　《强至集》四十卷

　　《邵雍集》二十卷

　　《张载集》十卷

　　《张先诗》二十卷

　　《陈襄集》二十五卷

　　又《奏议》一卷

　　曾巩《元丰类藁》五十卷

　　又《别集》六卷

　　《续藁》四十卷

　　《扬蟠诗》二十卷

　　《袁思正集》六卷

　　《晃端忠诗》一卷

　　《章望之集》四十卷

　　又《集》十一卷

　　《吴颀诗》一卷

　　《刘涣诗》十二卷

　　《吴孝宗集》二十卷

　　吕南公《灌园集》三十卷

　　《王韶奏议》六卷

　　《李师中诗》三卷

　　《杨绘谏疏》七卷

　　《傅翼之集》一卷

　　《任大中集》三卷

　　《方子通诗》一卷

　　王震《元丰怀遇集》七卷

　　《张徽集》三卷

　　又《北闽诗》一卷

　　《王无咎集》十五卷

　　《司马光集》八十卷

　　又《全集》八十卷

　　《龚鼎臣集》五十卷

　　《文彦博集》三十卷

　　又《显忠集》二卷

　　《王安石集》一百卷

　　《张方平集》四十卷

　　又《进策》九卷

　　《王珪集》一百卷

　　范镇《谏垣集》十卷

　　又《奏议》二卷

　　《程颢集》四卷

　　《朱光庭奏议》三卷

　　《范祖禹集》五十五卷

　　《王严叟集》四十卷

　　《赵瞻集》二十卷

　　又《奏议》十卷

　　《扬杰集》十五卷

　　又《别集》十卷

　　《鲜于先集》二卷

　　《苏颂集》七十二卷

　　又《略集》一卷

　　《刘分攵集》六十卷

　　《王刚中文集》六卷

　　《颜复集》十三卷

　　孔平仲《诗戏》一卷

　　《李清臣集》八十卷

　　又《进策》五卷

　　《程颐集》二十卷

　　苏轼《前后集》七十卷

　　《奏议》十五卷

　　《补遗》三卷

　　《南征集》一卷

　　《词》一卷

　　《南省说书》一卷

　　《应诏集》十卷

　　《内外制》十三卷

　　《别集》四十六卷

　　《黄州集》二卷

　　《续集》二卷

　　《和陶诗》四卷

　　《北归集》六卷

　　《但耳手泽》一卷

　　《年谱》一卷王宗稷编。

　　苏辙《乐城集》八十四卷

　　《应诏集》十卷

　　《策论》十卷

　　《均阳杂著》一卷

　　《黄庭坚集》三十卷

　　《乐府》二卷

　　《外集》十四卷

　　《书尺》十五卷

　　《陈师道集》十四卷

　　又《语业》一卷

　　《秦观集》四十又《奏议》

　　《蒋之奇集》一卷

　　《曾布集》三十卷

　　《吕惠卿集》五十卷

　　《曾肇集》五十卷

　　又《奏议》十二卷

　　《西垣集》十二卷

　　《庚辰外制集》三卷

　　《内制集》五卷

　　《张来集》七十卷

　　又《进卷》十二卷

　　《李昭集》三十卷

　　《晁补之集》七十卷

　　《李廌集》三十卷

　　《蔡肇集》六卷

　　又《诗》三卷

　　《吕陶集》六十卷

　　《张舜民集》一百卷

　　《张商英集》十三卷

　　《郑侠集》二十卷

　　钱惟演《伊川集》五卷

　　《陈简能集》一卷

　　又《治说》十卷

　　《应制策论》一卷

　　《金君卿集》十卷

　　刘煇《东归集》十卷

　　《王安国集》六十卷

　　又《序言》八卷

　　《王安礼集》二十卷

　　《范纯仁忠宣集》二十卷

　　又《弹事》五卷

　　《国论》五卷

　　韩维《南阳集》三十卷

　　又《颍邸记室集》一卷

　　《奏议》一卷

　　李复《潏水集》四十卷

　　《傅尧俞集》十卷

　　《丁ＳＢ奏议》二十卷

　　又《奏议》一卷

　　《陈师锡奏议》一卷

　　彭汝砺《鄱阳集》四十卷

　　《龙夬奏议》一卷

　　范百禄《荣国集》五十卷

　　又《奏议》六卷

　　《内制》五卷

　　《外制》五卷

　　邹浩《文卿集》四十卷

　　《郭祥正集》三十卷

　　《陈瓘集》四十卷

　　又《责沈》一卷

　　《谏垣集》三卷

　　《四明尊尧集》五卷

　　《了齐亲笔》一卷

　　《尊尧馀言》一卷

　　《李新集》四十卷

　　吴栻《蜀道纪行诗》三卷

　　又《菴峰集》一卷

　　《徐积集》一卷

　　任伯雨《戆草》二卷

　　又《乘桴集》三卷

　　《葛次仲集句诗》三卷

　　《郑少微策》六卷

　　石柔《橘林集》十六卷

　　《谢逸集》二十卷又《溪堂诗》五卷

　　《谢过集》十卷

　　《陆纯集》十卷

　　《张励诗》二十卷

　　《廖正一集》八卷

　　《韩筠集》一卷

　　《张劝诗》二卷

　　王寀《南陔集》一卷

　　《杨天惠集》六十卷

　　《刘跋集》二十卷王家撰。

　　《唐庚集》二十二卷

　　《马存集》十卷

　　又《经济集》十二卷

　　《朱服集》十三卷

　　《毛滂集》十五卷

　　《李樵诗》二卷

　　《朱淢集》十二卷

　　《刘珏奏议》一卷

　　《崔鶠集》三十卷

　　《李若水集》十卷

　　《梅执礼集》十五卷

　　《晁说之集》二十卷

　　《杨时集》二十卷

　　又《龟山集》三十五卷

　　《李朴集》二十卷

　　《王安中集》二十卷

　　《徐俯集》三卷

　　《吕本中诗》二十卷

　　《翟汝文集》三十卷

　　《汪藻集》六十卷

　　《程俱集》三十四卷

　　《李纲文集》十八卷

　　赵鼎《得全居士集》二卷

　　又《忠正德文集》十卷

　　《朱胜非奏议》十五卷

　　礼《北海集》六十卷

　　叶梦得《石林集》一百卷又《奏议》十五卷

　　《建康集》八卷

　　孙觌《鸿庆集》四十二卷

　　《汪伯彦后集》二十五卷

　　又《续编》一卷

　　胡铨《澹菴集》七十卷

　　《李光前后集》三十卷

　　张澂《澹{山严}集》四十卷

　　李邴《草堂后集》二十六卷

　　饶节《倚松集》十四卷

　　《吴则礼集》十卷

　　韩驹《陵阳集》十五卷

　　又《别集》三卷

　　《傅察集》三卷

　　赵鼎臣《竹隐畸士集》四十卷

　　赵育《酒隐集》三卷

　　《曾匪集》十六卷

　　《陈东奏议》一卷

　　《章谊奏议》二卷

　　又《文集》二十卷

　　刘安世《元城尽言集》十三卷

　　许景衡《横塘集》三十卷

　　《田书集》二卷

　　刘弇《龙云集》三十二卷

　　《慕容彦逢集》三十卷

　　李端叔《姑溪集》五十卷

　　又《后集》二十卷

　　米芾《山林集拾遗》八卷

　　倪涛《玉溪集》二十二卷

　　张彦宝《东窗集》四十卷

　　又《诗》十卷

　　刘一止《苕溪集》五十五卷

　　王赏《玉台集》四十卷

　　冯时行《缙云集》四十三卷

　　高登《东溪集》十二卷

　　仲并《浮山集》十六卷

　　王洋《东牟集》二十九卷

　　《关注集》二十卷

　　葛立方《归愚集》二十卷

　　曹勋《松隐集》四十卷

　　《辛次膺奏议》二十卷

　　又《笺表》十卷

　　周麟之《海陵集》二十三卷

　　《王鎡集》二十三卷

　　任古《拙齐遗藁》三卷

　　任正言《小丑集》十二卷

　　又《续集》五卷

　　张积《鹤鸣先生集》四十一卷

　　吕大临《玉溪先生集》二十八卷

　　胡恭《政议进藁》一卷

　　《叶访所业》二卷

　　勾滋《远齐文集》七卷

　　《吴正肃制科文集》十卷

　　王发《元祐进本制举论》十卷

　　吕颐浩《忠穆文集》十五卷

　　张元干《芦川词》二卷

　　《三雇隐客文集》十一卷

　　《文选精理》二十卷

　　岳阳黄氏《灵仙集》十五卷以上不知名。

　　《宋初梅花千咏》二卷

　　《易安居士文集》七卷宋李格非女撰。

　　又《易安词》六卷

　　《辛弃疾长短句》十二卷

　　又《稼轩奏议》一卷

　　《吴楚纪行》一卷宋峡州守吴氏撰，不知名。

　　刘子翚《屏山集》九十卷

　　《刘珙集》九十卷

　　又《附录》四卷

　　邓良能《书潜集》三十卷

　　游桂《畏齐集》二十二卷

　　王十朋《南游集》二卷

　　又《后集》一卷

　　史浩《真隐漫录》五十卷

　　洪适《盘洲集》八十卷

　　洪遵《小隐集》七十卷

　　洪迈《野处猥藁》一百四卷

　　又《琼野录》三卷

　　刘仪凤《奇堂集》三十卷

　　又《乐府》一卷

　　《罗愿小集》五卷

　　张嵲《紫微集》三十卷

　　周紫芝《太仓稊米集》七十卷

　　毛开《樵隐集》十五卷

　　张行成《观物集》三十卷

　　倪文举《绮川集》十五卷

　　张嗣良《敞帚集》十四卷

　　韩元吉《愚戆录》十卷

　　又《南涧甲乙藁》七十卷

　　宋汝为《忠嘉集》一卷

　　又《后集》一卷

　　《陈熙甫奏劄》一卷

　　陈康伯《葛谿集》三十卷

　　陈恬《涧上卷》三十卷

　　汪中立《符桂录》三卷

　　王莱《龟湖集》十卷

　　何迟《蒙野集》四十九卷

　　曹彦章《箕颍集》一十卷

　　孙应时《烛湖集》十卷

　　沈兴求《龟溪集》十二卷

　　吕祖俭《大愚集》十一卷

　　颜师鲁文集》四十四卷

　　陈岘《东齐表奏》二卷

　　聂冠卿《蕲春集》十卷

　　《沈夏文集》二十卷

　　陈正伯《书舟雅词》十一卷

　　《刘给事文集》一卷

　　《邓忠臣文集》十二卷

　　贺铸《庆湖遗老集》二十九卷

　　《林栗集》三十卷

　　又《奏议》五卷

　　龚茂良《静泰堂集》三十九卷

　　周必大《词科旧藁》三卷

　　又《掖垣类藁》七卷

　　《玉堂类藁》二十卷

　　《政府应制藁》一卷

　　《历官表奏》十二卷

　　《省齐文藁》四十卷

　　《别藁》十卷

　　《平园续藁》四十卷

　　《承明集》十卷

　　《奏议》十二卷

　　《杂著述》二十三卷

　　《书藁》十五卷

　　《附录》五卷

　　朱松《韦齐集》十二卷

　　又《小集》一卷

　　《朱熹前集》四十卷

　　《后集》九十一卷

　　《续集》十卷

　　《别集》二十四卷

　　张栻《南轩文集》四十八卷

　　《吕祖谦集》十五卷又《别集》十六卷

　　《外集》十六卷

　　《附录》三卷

　　汪应辰《翰林词章》五卷

　　《郑伯集》三十卷

　　《郑伯英集》二十六卷

　　陆九渊《象山集》二十八卷

　　又《外集》四卷

　　《潘良贵集》十五卷

　　《林待聘内外制》十五卷

　　吴镒《敬齐集》三十二卷

　　沈枢《宜林集》三十卷

　　吴芾《湖山集》四十三卷又《别集》一卷

　　《和陶诗》三卷

　　《附录》三卷

　　《当涂小集》八卷

　　吴天骥《凤山集》十二卷

　　雍焯《过溪前集》二十卷

　　又《后集》三卷

　　赵彦端《介菴集》十卷

　　又《外集》三卷

　　《介菴词》四卷

　　庞谦孺《白苹集藁》四卷

　　《李迎遗藁》一卷

　　谢谔《江行杂著》三卷

　　曾丰《樽齐缘督集》十四卷

　　陈傅良《止齐集》五十二卷

　　《陈亮集》四十卷

　　又《外集词》四卷

　　蔡幼学《育德堂集》五十卷

　　曾焕《毅齐集》十八卷

　　又《台城丙藁》四卷

　　《南城集》十八卷

　　《曾习之诗文》二卷

　　《苏元老文集》三十二卷

　　彭克《玉壶梅花三百咏》一卷

　　《王景文集》四十卷

　　《刘安上文集》四十卷

　　《刘安节文集》五卷

　　《周博士文集》十卷不知名。

　　黄季岑《三馀集》十卷

　　吴亿《溪园自怡集》十卷

　　周邦彦《清真居士集》十一卷

　　《程大昌文集》二十卷

　　苏ＳＣ《双溪集》十一卷

　　杨椿《芸室文集》七十五卷

　　蒋迈《桂齐拙藁》二卷

　　又《施正ＳＤ遗藁》二卷

　　《丘崇文集》十卷

　　罗适《赤城先生文集》十卷

　　王灼《颐室文集》五十七卷

　　余安行《石月老人文集》五十七卷

　　陆游《剑南续藁》二十一卷

　　又渭南集》五十卷

　　费氏《芸山居士文集》二十一卷不知名。

　　李正民《大隐文集》三十卷

　　杜受言《碔砆集》十三卷

　　邓肃《栟榈集》二十六卷

　　胡安国《武夷集》二十二卷

　　胡寅《斐然集》二十卷

　　程敦儒《宠堂集》六十八卷

　　又《后集》二十卷

　　朱翌集》四十五卷

　　又《诗》三卷

　　廖刚《高峰集》十七卷

　　赵令畤《安乐集》三十卷

　　《陆九龄文集》六卷

　　周孚《钅公刀编》三十二卷

　　玉堂梅林文集》二十卷又《云溪类集》三十卷

　　李璜《蘖菴文集》十二卷

　　江公望《钓台弃藁》十四卷

　　吴沈《环溪集》八卷

　　《月湖信笔》三卷不知作者。

　　《赵雄奏议》二十卷

　　许开《志隐类藁》二十卷

　　项安世《丙辰海藁》四十七卷

　　赵逵《栖云集》二十五卷

　　《黄策集》四十卷

　　《连宝学奏议》二卷不知名。

　　《卫肤敏谏议遗藁》二卷

　　姜夔《白石丛藁》十卷

　　陈伯鱼《澹齐草纸目录》四十二卷

　　彭龟年《止堂集》四十七卷

　　彭凤《梅坡集》五卷

　　李弥逊《筠溪集》二十四卷

　　龚日华《北征谠议》十二卷

　　萧之敏《直谅集》三卷

　　李士美《北门集》四卷

　　《刘清之文集》二十三卷

　　《叶适文集》二十八卷

　　周南《山房集》五卷

　　王秬复齐制表》一卷

　　《倪思奏议》二十六卷

　　又《历官表奏》十卷

　　《翰林奏草》一卷

　　《翰林前藁》二十卷

　　《翰林后藁》二卷

　　《毕仲游文集》五十卷

　　王之道《相山居士文集》二十五卷

　　又《相山长短句》二卷

　　王从三《近齐馀录》五卷

　　谢伋《药寮丛藁》二十卷

　　《罗点奏议》二十三卷

　　《李蘩奏议》二卷

　　《詹仪之奏议》二卷

　　胡孰《万石书》一卷

　　《周行己集》十九卷

　　《鲍钦止集》二十卷

　　《黄裳集》六十卷

　　《林敏功集》十卷

　　《方孝能文集》一卷

　　《王庠集》五十卷

　　《秦敏学集》二卷

　　姚述尧《箫台公馀》一卷

　　蒙泉居士《韩文英华》二卷

　　苏过《斜川集》十卷

　　王彦辅《凤台子和杜诗》三卷

　　《杜甫诗详说》二十八卷不知作者。

　　郭ＳＥ《南湖诗》八卷

　　《陆长翁文集》四十卷

　　詹叔义《狂夫论》十二卷

　　《朱敦儒陈渊集》二十六卷

　　又《词》三卷

　　《王寔集》三十卷

　　《苏庠集》三十卷

　　李师稷《皇华编》一卷

　　《刘一止集》五十卷苕溪集》多五卷。张攀《书目》以此本为《非有齐类藁》。

　　《葛胜仲集》八十卷

　　《傅崧卿集》六十卷

　　又《奏议》二卷《制诰》三卷

　　《勾龙如渊杂著》一卷

　　《洪皓》三卷

　　《胡宏集》一卷

　　《曾惇诗》一卷

　　《黄邦后集》三卷

　　又《强记集》八卷

　　《江袤集》二十卷

　　《盛浟策论》一卷

　　潘ＲＸ《集杜诗句》一卷

　　《林震集句》二句

　　《湓江集》六卷不知作者。

　　《周总集》一卷

　　《张守集》五十卷

　　又《奏议》二十五卷

　　又十八卷

　　范成大《石湖居士文集》卷亡。

　　又《石湖别集》二十九卷

　　《石湖大全集》一百三十六卷

　　许翰《襄陵文集》二十二卷

　　《楼钅龠文集》一百二十卷

　　张宰《莲社文集》五卷

　　《胡世将集》十五卷

　　又《忠献胡公集》六十卷

　　《洪龟父诗》一卷

　　柯梦得《抱瓮集》十五卷

　　姜如晦《月溪集》三十二卷

　　《钱闻诗文集》二十八卷

　　又《庐山杂著》三卷

　　芮晖《家藏集》七卷

　　王咨《雪齐文集》四十卷

　　《李焘文集》一百二十卷

　　薛齐谊《六一先生事证》一卷告词附。

　　王大昌《六一先生在滁诗》一卷

　　王居正《竹西文集》十卷

　　李观《显亲集》六卷

　　陈汝锡《鹤溪集》十二卷

　　陈逢寅《山谷诗注》二十卷

　　朱熹校《昌黎集》五十卷

　　王洙注《杜诗》三十六卷

　　方醇道《类集杜甫诗史》三十卷

　　僧道翘《寒山拾得诗》一卷

　　傅自得《至乐齐集》四十卷

　　俞汝尚《溪堂集》四卷

　　《刘焘诗集》二十卷

　　《方惟深集》十卷又《录》一卷

　　王庭《云壑集》三卷

　　蔡柟《浩歌集》一卷

　　王庭珪《卢溪集》十卷

　　邵缉《荆溪集》十卷

　　吴氏《符川集》一卷不知名。

　　陈克《天台诗》十卷

　　又《外集》四卷

　　刘绮《清溪诗集》三卷

　　王质《雪山集》三卷

　　萧德藻《千{山严}择藁》七卷

　　又《外编》三卷

　　杨万里《江湖集》十四卷

　　又《荆溪集》十卷

　　《西归集》八卷

　　《南海集》八卷

　　《朝天集》十一卷

　　《江西道院集》三卷

　　《朝天续集》八卷

　　《江东集》十卷

　　《退休集》十四卷

　　《危稹文集》二十卷

　　林宪《雪巢小集》二卷

　　叶镇《曾稽览古诗》一卷

　　《邵博文集》五十七卷

　　《郑刚中文集》八卷

　　《李浩文集》二卷

　　《许及之文集》三十卷

　　又《涉齐课藁》九卷

　　《黄干文集》十卷

　　《锦屏先生文集》十一卷不知名。

　　祝充《韩文音义》五十卷

　　宋德之《青城遗藁》二卷

　　《沈涣文集》五卷

　　《王述文集》二十卷

　　《毛友文集》四十卷

　　王性之《雪溪集》八卷

　　范浚《香溪文集》二十二卷

　　胡峄《如村冗藁》二十卷

　　唐文若《遯菴文集》三十卷

　　黄公度《莆阳知稼翁集》十二卷

　　《方有闻文集》一卷

　　《陈兴义诗》十卷

　　又《岳阳纪咏》一卷

　　张文伯《江南凯歌》二十卷

　　《曾几集》十五卷

　　《张孝祥文集》四十卷

　　又《词》一卷

　　《古风律诗绝句》三卷

　　石行正《玉{畾土}题咏》九卷

　　何耕《劝戒诗》一卷

　　孙稽仲《谷桥愚藁》十卷

　　《临邛计用章集》十二卷

　　李缜《梅百咏诗》一卷

　　倪正甫《兼山小集》三十卷

　　黄当《复齐漫藁》二卷

　　丁逢《南征诗》一卷

　　《京镗诗》七卷

　　又《词》二卷

　　赵时逢《山窗斐藁》一卷

　　《王秤诗》四卷

　　徐玑《泉山诗藁》一卷

　　《黄虒诗藁》一卷

　　黄景说《白石丁藁》一卷

　　《吴赋之文集》一卷

　　曾布之《丹丘使君诗词》一卷

　　朱存《金陵诗》一卷

　　《石召集》一卷

　　《潘咸诗》一卷

　　《文史聊珠》十三卷不知作者。

　　《得全居士词》一卷不知名。

　　汪遵《咏史诗》一卷

　　《韩遂诗》一卷

　　《张安石集》一卷

　　《卢士衡诗》一卷

　　《叶楚诗》一卷

　　《陈三思诗》一卷

　　《丁稜诗》一卷

　　《江汉编》七卷不知作者。

　　晋惠远《庐山集》十卷

　　《僧栖白诗》一卷

　　《僧子兰诗》一卷

　　《僧怀浦诗集》一卷

　　僧安绶《ＳＦ荡山集》一卷

　　《僧虚中诗》一卷

　　《僧贯休集》三十卷

　　《僧清塞集》一卷

　　《僧齐已集》十卷

　　又《白莲华或无'华'字编外集》十卷

　　《僧义现集》三卷

　　《僧应之集》一卷

　　《僧承讷集》一卷

　　《僧无愿集》一卷

　　《僧灵穆集》一卷

　　《僧灵护筠源集》十卷

　　僧可朋《玉{畾土}集》十卷

　　《僧自牧《括囊集》十卷

　　《僧宾付集》一卷

　　僧尚颜《荆门集》五卷

　　僧ＳＧ域《龙华集》十卷

　　《僧文雅集》一卷

　　僧光白《莲社集》二十卷

　　又《虎溪集》十卷

　　《僧处默诗》一卷

　　僧希觉《拟江东集》五卷

　　《僧鸿渐诗》一卷

　　《僧智迟诗》一卷

　　《僧康白诗》十卷

　　《僧惠宗诗》三卷

　　僧文畅《碧云集》一卷

　　《僧楚峦诗》一卷

　　《僧皎然诗》十卷

　　《僧无可诗》一卷

　　《僧灵澈诗》一卷

　　《僧修睦诗》一卷

　　《僧ＳＨ征集》三卷

　　《僧本先集》一卷

　　《僧文彧诗》一卷

　　《僧祐演集》二卷

　　《僧保暹集》二卷

　　僧智圆《间居编》五十一卷

　　《僧大容集》一卷

　　《僧来鹏诗》一卷

　　僧可尚《拣金集》九卷

　　《僧惠澄诗》一卷

　　《僧有鹏诗》一卷

　　《僧警淳诗》一卷

　　《僧灵一诗》一卷

　　止禅师《青谷集》二卷

　　僧惠洪《物外集》二卷

　　又《石门文字禅》三十卷

　　《僧祖可诗》十三卷

　　道士主父果诗》一卷

　　《鱼玄机诗集》

　　《李季兰诗集》一卷唐女道士李裕撰。

　　勾台符《卧云编》三卷

　　《石仲元诗》二卷

　　《谢希孟诗》二卷

　　又《采苹诗》一卷

　　《曹希蕴歌诗后集》二卷

　　《蒲氏玉清编》一卷

　　《吴氏南宫诗》二卷

　　《王尚恭诗》一卷王亢女。

　　《徐氏闺秀集》一卷

　　《王氏诗》一卷

　　王纶《瑶台集》二卷

　　《许氏诗》一卷许彦国母。

　　杨吉《登瀛集》五卷

　　《刘京集》四十卷

　　右别集类一千八百二十四部，二万三千六百四卷。 
　
　



　
                   
志第一百六十二艺文八
　
　　孔逭《文苑》十九卷

　　萧统《文选》六十卷李善注。

　　庚自直《类文》三百六十二卷

　　窦严《东汉文类》三十卷

　　《五臣注文选》三十卷

　　周明辨《文选汇聚》十卷

　　《文选类聚》十卷

　　常宝鼎《文选名氏类目》十卷

　　卜邻《续文选》二十三卷

　　乐史《唐登科文选》五十卷

　　宋白《文苑英华》一千卷《目》五十卷

　　朱遵度《群书丽藻》一千卷《目》五十卷

　　王逸《楚辞章句》二卷

　　《楚辞释文》一卷

　　《离骚约》二卷

　　徐锴《赋苑》二百卷《目》一卷

　　《广类赋》二十五卷

　　《灵仙赋集》二卷

　　《甲赋》五卷

　　《赋选》五卷

　　江文蔚《唐吴英秀赋》七十二卷

　　《桂香赋集》三十卷

　　杨翱《典丽赋》六十四卷

　　《类文赋集》一卷

　　谢壁《七赋》一卷

　　杜镐《君臣赓载集》三十卷

　　李虚己《明良集》五百卷

　　刘元济《正声集》五卷

　　王正范《续正声集》五卷

　　又《洞天集》五卷

　　韦庄《采玄集》一卷

　　陈正图《备遗缀英集》二十卷

　　刘明素《丽文集》五卷

　　刘松《宜阳集》十卷

　　《丛玉集》七十卷

　　李商隐《桂管集》二十卷

　　乐瞻《文囿集》十卷

　　《杂文集》二十卷

　　刘赞《蜀国文英》八卷

　　《分门文集》十卷

　　刘从义《遗风集》二十一卷

　　游恭《短兵集》三卷

　　《鲍溶集》六卷

　　皮日休《文薮》一卷

　　徐陵《玉台新咏》十卷

　　《广玉台集》三十卷

　　《文选后名人诗》九卷

　　《高仲武诗甲集》五卷

　　《诗乙集》五卷

　　《唐省试诗集》三卷

　　雇陶《唐诗类选》二十卷

　　钟安礼《资吟》五卷

　　张为《前贤咏题诗》三卷

　　僧玄鉴《续古今诗集》三卷

　　《诗缵集》三卷

　　元稹、白居易、李谅《杭越寄和诗集》一卷

　　《唐集贤院诗集》二卷

　　《苏州名贤杂咏》一卷

　　《新安名士诗》三卷

　　《应制赏花诗》十卷

　　许恭宗《交馆词林诗》一卷

　　乔舜《桂香诗》一卷

　　雍子方、沈括编《集贤院诗》二卷

　　《赵仲庠诗》十卷

　　朱寿昌《乐府集》十卷

　　蒋文彧《广乐府集》三卷

　　许南容《五子策林》十卷

　　周仁瞻《古今类聚策苑》十四卷

　　《礼部策》十卷

　　杨协《论苑》十卷

　　《唐凌烟阁功臣赞》一卷

　　《国子监武成王庙赞》二卷

　　《大中祥符封禅祥瑞赞》五卷

　　丁谓《大中祥符祀汾阴祥瑞赞》五卷

　　马文敏《王言曾最抄》五卷

　　《唐制诰集》十卷

　　《元和制诰集》十卷

　　《元和制策》三卷

　　滕宗谅《大唐统制》三十卷

　　《拟状注制集》十卷

　　费乙《旧制编录》六卷

　　《贞元制敕书奏》一卷

　　毛文晏《咸通麻制》一卷

　　《杂制诏集》二十一卷

　　《朱梁宣底》八卷

　　《制诰》一作'诏'二卷

　　《后唐麻藁集》三卷

　　《长兴制集》四卷

　　《江南制集》七卷

　　《吴越石壁集》二卷

　　李慎仪《集制》二十卷

　　《五代国初内制杂编》十卷

　　《建隆景德杂麻制》十五卷

　　《神哲徽三朝制诰》三卷

　　李琪《玉堂遗范》三十卷

　　蔡省风《瑶池集》二卷

　　《唐哀册文》四卷

　　孙洙《褒恤杂录》卷

　　《晋宋齐梁弹文》四卷

　　马总《奏议集》二十卷

　　张元璥《历代忠谏事对》十卷

　　《唐名臣奏》七卷

　　张易《唐直臣谏奏》七卷

　　《御集谏书》八十卷

　　《唐奏议驳论》一卷

　　赵元拱《谏争集》十卷

　　《唐初表章》一卷

　　《毛渐表奏》十卷

　　任谅《建中治本书》一卷

　　沈常《总戎集》十卷

　　雇临、梁焘《总戎集》十卷

　　《续羽书》六卷

　　王绍颜《军书》十卷

　　李纬《纵横集》二十卷

　　赵化基《止戈书》五十卷

　　张铏《管记苑》十卷

　　李大华《掌记略》十五卷

　　《新掌记略》九卷

　　林逢《续掌记略》十五卷

　　唐格《群经杂记》十卷

　　周明辨《五经手判》六卷

　　徐德言《分史衡鉴》十卷

　　刘分攵《经史新义》一部卷亡。

　　南康笔《代耕心鉴》十卷

　　《干禄宝典》二十七卷

　　薛廷珪《克家志》九卷

　　赵世繁《忠孝录》五卷

　　赵世逢《幽居录》五卷

　　臧嘉猷《羽书集》三卷

　　吕延祚注《文选》三十卷

　　刘允济《金门待诏集》五卷

　　僧惠净《续古今诗苑英华》十卷

　　孙翌《正声集》三卷

　　崔融《珠英学士集》五卷

　　窦常《南薰集》三卷

　　《搜玉集》一卷唐崔湜至融，凡三十七人，集者不知名。

　　《太平内制》三卷睿宗、玄宗时制诏。

　　贺鉴《归乡集》一卷

　　《唐德音》三十卷李林甫至崔湜百馀家诗。

　　《张曲江杂编》一卷

　　集者并不知名。

　　李康《玉台后集》十卷

　　殷璠《河狱英灵集》二卷

　　又《丹阳集》一卷

　　萧昕《送邢桂州诗》一卷

　　曹恩《起予集》五卷

　　又《类表》五十卷

　　许孟容《谢亭诗集》一卷

　　《窦氏聊珠集》一卷

　　马总《唐名臣奏议集》二十卷

　　《送毛仙翁诗集》一卷牛僧孺、韩愈等赠。

　　高仲武《中兴间气集》二卷钱起、张众甫等诗。

　　《集贤院诸厅壁记》二卷李吉甫、武元衡、常衮题咏集

　　《大历浙东酬唱集》一卷

　　《临平诗集》一卷

　　《送白监归东都诗》一卷

　　《洛中集》一卷

　　《名公唱和集》四卷

　　《垂风集》一卷

　　《咸通初表奏集》一卷

　　《唐十九家诗》十卷

　　《云门寺诗》一卷

　　《章奏集类》二十卷

　　《唐百家诗选》二十卷

　　《陆海》六卷

　　集者并不知名。

　　令狐楚《断金集》一卷

　　又《纂杂诗》一卷

　　刘禹锡《彭阳唱和集》二卷

　　又《彭阳唱和后集》一卷

　　《汝洛唱和集》三卷

　　《吴蜀集》一卷

　　《刘白唱和集》三卷

　　段成式《汉上题襟》十卷

　　檀溪子道民《连璧诗集》三十二卷

　　孟启《本事诗》一卷

　　卢环《抒情集》二卷

　　《僧光上人诗》一卷

　　姚合《极玄集》一卷

　　韦庄《又玄集》三卷

　　皮日休《松陵集》十卷

　　柳宗直《西汉文类》四十卷

　　黄挺章《国秀集》三卷

　　宋太祖、真宗《御制国子监两庙赞》二卷

　　《赐陈抟诗》八卷

　　《汉魏文章》二卷

　　《汉名臣奏》二卷

　　《汉贤遗集》一卷

　　《三国志文类》六十卷

　　《晋代名臣集》十五卷

　　《谢氏兰玉集》十卷

　　《古诗选集》十卷

　　《宋二百家诗》二十三卷

　　《长乐三王杂事》十四卷

　　集者并不知名。

　　陈彭年《宸章集》二十五卷

　　宋绶《本朝大诏令》二百四十卷

　　又《唐大诏令》一百三十卷《目录》三卷

　　洪遵《中兴以来玉堂制草》三十四卷

　　周必大《续中兴玉堂制草》三十卷

　　韩忠彦《追荣集》十卷

　　朱翌《五制集》一卷

　　熊克《京口诗集》十卷

　　李仁刚《浯溪古今石刻集录》一卷

　　侍其光祖《浯溪石刻后集再集》一卷

　　李焘《谢家诗集》一卷

　　曾慥《宋百家诗选》五十卷又《续选》二十卷

　　吴说编《古今绝句》三卷

　　廖敏得《浯溪石刻续集》一卷

　　吕祖谦《东莱集诗》二卷

　　孔文仲《三孔清江集》四十卷

　　《壮观类编》一卷刘焘、杨万里、米芾等作。

　　邵浩《坡门酬唱》二十三卷

　　倪恕《安陆酬唱集》六卷

　　管锐《横浦集》二卷

　　方松卿《续横浦集》二卷

　　赵不敌《清漳集》三十卷

　　廖迟《樵川集》十卷

　　洪适《荆门惠泉诗集》二卷

　　詹渊《括苍集》三卷

　　陈百朋《续括苍集》五卷

　　柳大雅《括苍别集》五卷

　　胡舜举《剑津集》十卷

　　许份《汉南酬唱集》一卷

　　杨恕《临江集》三十四卷

　　汪浃《元祐荣观集》五卷

　　卫博《定菴类藁》十二卷

　　于霆《南纪集》五卷

　　汤邦杰《南纪别集》一卷

　　家求仁《名贤杂咏》五十卷

　　又《草木蟲鱼诗》六十八卷

　　程九万《三老奏议》七卷

　　毕仲游《元祐馆职诏策词记》一卷

　　谢逸《溪堂师友尺牍》六卷

　　《罗唐二茂才重校唐宋类诗》二十卷

　　《三洪制藁》六十二卷洪适、遵、迈撰。

　　李壁《中兴诸臣奏议》四百五十卷

　　洪迈《唐一千家诗》一百卷

　　《三苏文集》一百卷郎晔进。

　　《临贺郡志》二卷

　　《相江集》十卷

　　《豫章类集》十卷

　　《千家名贤翰墨大全》五百一十八卷

　　《三苏文类》六十八卷

　　《续本事诗》二卷

　　《集选》一百卷

　　《唐贤长书》一卷

　　《唐三十二僧诗》一卷

　　《四僧诗》八卷

　　《唐杂一卷》

　　《五代制词》一卷

　　《重编类启》十卷

　　《润州金山寺诗》一卷

　　集者并不知名。

　　蔡省风《瑶池集》一卷

　　陈匡图《拟玄类集》十卷

　　韦ＳＡ《唐名贤才调诗集》十卷

　　李昉、扈蒙《文苑英华》一千卷

　　刘吉《江南续又玄集》二卷

　　田锡《唐明皇制诰后集》一百卷

　　苏易简《禁林宴会集》一卷

　　子起《家宴集》五卷不知姓。

　　杨徵《论苑》十卷

　　冯翊严《滁州琅琊山古今名贤文章》一卷

　　朱博《丛玄集》二十卷

　　《二李唱和诗》一卷李昉、李至作。

　　杨亿《西昆酬唱集》二卷

　　陈充《九僧诗集》一卷

　　《四释聊唱诗集》一卷丁谓序。

　　杨伟《虢郡文齐集》五卷

　　姚铉《唐文粹》一百卷

　　《谪仙集》十卷勾龙震集古今人词，以李白为首。

　　僧仁赞《唐宋类诗》二十卷

　　许洞《徐铉杂古文赋》一卷

　　郭希朴《养闲亭诗》一卷

　　幼暐《金华瀛洲集》三十卷

　　王咸《典丽赋》九十三卷

　　《华林义门书堂诗集》一卷王钦若、钱惟演等作。

　　张逸、杨谔《潼川唱和集》一卷

　　李祺《天圣赋苑》一十八卷

　　又《珍题集》三十卷

　　滕宗谅《岳阳楼诗》二卷

　　陶叔献《西汉文类》四十卷

　　徐徽《滁阳庆历集》十卷

　　韩琦《阅古堂诗》一卷

　　《送僧符游南昌集》一卷范镇序。

　　《石声编》一卷赵师旦家编集。

　　《南犍唱和诗集》一卷吴中复、吴秘、张谷等作。

　　郑雍《古今名贤诗》二卷

　　欧阳修《礼部唱和诗集》三卷

　　《送元绛诗集》一卷《送文同诗》一卷鲜于侁序。

　　晏殊、张士逊《笑台诗》一卷

　　慧明大师《灵应天竺集》一卷

　　宋璋《锦里玉堂编》五卷

　　孙洙《褒题集》三十卷又《张氏诗传》一卷

　　宋敏求《宝刻丛章》三十卷

　　孙氏《吴兴诗》三卷不知名。

　　姚ＲＸ《荆溪唱和》一卷

　　林少颖《观澜文集》六十三卷

　　吕祖谦《皇朝文鉴》一百五十卷又《国趄名臣奏议》十卷

　　曾纮《江西续宗派诗集》二卷

　　石处道《松江集》一卷

　　江文叔《桂林文集》二十卷

　　刘褒《续集》十二卷

　　黄岦《续乙集》八卷

　　张修《桂林集》十二卷

　　徐大观《又续集》四卷

　　丁逢《郴江前集》十卷

　　又《后集》五卷

　　《郴江续集》九卷

　　杨倓《南州集》十卷

　　王仁《澧阳集》四卷

　　道士田居宝《司空山卷》一卷

　　姜之茂《临川三隐诗集》三卷

　　熊克《馆学喜雪唱和诗》二卷

　　陈天麟《游山唱和》一卷

　　史正心《清晖阁诗》一卷

　　葛郛《载德集》四卷

　　王十朋《楚东唱酬集》一卷

　　莫琮《椿桂堂诗》一卷

　　何纮《籍桂堂唱和集》一卷

　　莫若冲《清湘泮水酬和》一卷

　　陈谠《西江酬唱》一卷

　　廖伯宪《岳阳唱和》三卷

　　黄学行《又乙集》一卷

　　刘璿《政和县齐酬唱》一卷

　　林安宅《南海集》三十卷

　　曾肇《滁阳庆历前集》十卷

　　吴珏《滁阳庆历后集》十卷

　　《干越题咏》三卷李并序。

　　郝篪《都梁集》十卷

　　西湖寓隐《回文类聚》一卷

　　《郢州白雪楼诗》一卷萧德藻序。

　　《三苏翰墨》一卷苏轼等书。

　　《桂香集》六卷

　　《留题落星寺诗》一卷《翰苑名贤集》一卷

　　《宋贤文集》三卷

　　《宋贤文薮》四十卷

　　《先容集》一卷

　　《制诰章表》二卷

　　又《制诰章表》十五卷

　　《儒林精选时文》十六卷

　　《玉堂诗》三十六卷

　　《辞林类藁》三卷

　　《海南集》十八卷

　　《鄞江集》九卷

　　《嘉禾诗文》一卷

　　《浔阳琵琶亭纪咏》三卷

　　《浔阳庚楼题咏》一

　　《翰苑名贤集》一卷

　　《滕王阁诗》一卷

　　《脍炙集》一卷

　　《玉枝集》三十二卷

　　《永康题纪诗咏》十三卷

　　《圣宋文粹》三十卷

　　《布袋集》一卷

　　《元祐密疏》一卷

　　《唐宋文章》二卷

　　《圣宋文选》十六卷

　　《唐宋诗后集》十四卷

　　《君山寺留题诗集》一卷

　　《制诰》三卷

　　《春贴子词》一卷

　　《高丽表章》一卷

　　《登瀛集》五十二卷

　　《罗浮寓公集》三卷

　　《罗浮》一卷集者不知名。

　　陈材夫《仕途必用集》十卷

　　翁忱《岳阳别集》二卷

　　钟兴《秭归集》八卷

　　卜无咎《庐山记拾遗》一卷

　　商侑《盛山集》一卷

　　刘充《唐诗续选》十卷

　　王安石《建康酬唱诗》一卷

　　又《唐百家诗选》二十卷

　　《四家诗选》十卷

　　《送朱寿昌诗》三卷

　　韩忠彦《考德集》三卷

　　元积中《江湖堂诗集》一卷

　　孔延之《会稽掇英集》二十卷

　　程师孟《续会稽掇英集》二十卷

　　曾公亮《元日唱和诗》一卷

　　孙觉《荔枝唱和诗》一卷

　　蒲宗孟《曾公亮动德集》三卷

　　马希孟《扬州集》三卷

　　曾旼《润州类集》十卷

　　魏泰《襄阳题咏》二卷

　　苏梦龄《摛华集》三卷

　　王得臣《江夏古今纪咏集》五卷

　　杨杰《高僧诗》一卷

　　孙颀《抄齐唱和集》一卷

　　薛传正《钱塘诗前后集》三十卷

　　唐愈《江陵集古题咏》十卷

　　章粢《成都古今诗集》六卷

　　孙永《永简公崇终集》一卷

　　道士龚元正《桃花源集》二卷

　　《绍圣三公诗》三卷司马光、欧阳修、冯京所著。

　　陆经《静照堂诗》一卷

　　刘珵《宣城集》三卷

　　唐庚《三谢集》一卷

　　上官彝《麻姑山集》三卷

　　翁公辅《下邳小集》九卷

　　弹粹《鹅城丰湖亭诗》一卷

　　蔡驿《惠泉诗》一卷

　　林虙《西汉诏令》十二卷

　　俞向《长乐集》十四卷

　　《四学士文集》五卷黄庭坚、晁补之、张耒、秦观所著。

　　《内制》六卷晏殊以下所撰。

　　沈晦《三沈集》六十一卷

　　《輶轩唱和集》三卷洪皓、张邵、朱弁所集。

　　程迈《止戈堂诗》一卷

　　樊汝霖《唐书文艺补》六十三卷

　　何琥《苏黄遗编》一卷

　　杨上行《宋贤良分门论》六十二卷

　　戴觉、李丁《单题诗》十二卷

　　廖刚《世纟采集》三卷

　　《送王周归江陵诗》二卷杜衍等所撰。

　　许端夫《齐安集》十二卷

　　黄仁荣《永嘉集》十二卷

　　李知己《永嘉集》三卷

　　《晁新词》一卷晁端礼、晁冲之所撰。

　　陆时雍《宏词总类前后集》七十六卷

　　《梅江三孙集》三十一卷孙立节及子勴、孙何所著。

　　鲍乔《豫章类集》十卷

　　邓植《小有天后集》一卷

　　萧一致《濂溪大成集》一卷《馆阁词章》一卷《馆阁诗》八卷并中兴馆阁诸臣所撰。右总集类四百三十五部，一万六百五十七卷

　　刘勰《文心雕龙》十卷

　　钟嵘《诗评》一卷

　　任昉《文章缘起》一卷

　　李允一作'元'或作'克'《翰林论》三卷

　　王昌龄《诗格》一卷又《诗中密旨》一卷

　　杜嗣先《兔园策府》三十卷

　　柳璨《史通析微》十卷

　　刘餗《史便》三卷

　　刘知几《史通》二十卷

　　白居易《白氏金针诗格》三卷又《白氏制朴》一卷

　　僧皎然《诗式》五卷又《诗评》一卷

　　辛处信注《文心雕龙》十卷

　　王正范《文章龟鉴》五卷

　　范摅《词林》一卷

　　孙郃《文格》二卷

　　倪宥《文章龟鉴》一卷

　　刘蒢《应求类》二卷

　　窦苹《载籍讨源》一卷

　　《举要》二卷

　　吴武陵《十三代史驳议》十二卷

　　林ＳＩ《史论》二十卷

　　王鹏《唐史名贤论断》二十卷

　　王损之《丝纶点化》二卷

　　方仲舒《究判玄微》一卷

　　乐史《登科记解题》二十卷

　　蒋之奇《广州十贤赞》一卷

　　白行简《赋要》一卷

　　范传正《赋诀》一卷

　　浩虚舟《赋门》一卷

　　纥于俞《赋格》一卷

　　和凝《赋格》一卷

　　毛友《左传类对赋》六卷

　　王维《诗格》一卷

　　王巳一作'超'《诗格》一卷

　　贾岛《诗格密旨》一卷

　　元兢《诗格》一卷又《古今诗人秀句》二卷

　　僧辞远《诗式》十卷

　　许文贵一作'贡'《诗鉴》一卷

　　僧元鉴《续古今诗人秀句》二卷

　　司马光《续诗话》一卷

　　姚合《诗例》一卷

　　郑谷《国风正诀》一卷

　　王叡《炙ＳＡ子诗格》一卷

　　张仲素《赋枢》一卷

　　倪宥《诗体》一卷

　　张为《唐诗主客图》二卷

　　僧齐己《玄机分明要览》一卷又《诗格》一卷

　　李洞《贾岛诗句图》一卷

　　僧神彧《诗格》一卷

　　徐锐《诗格》一卷

　　冯鉴《修文要诀》二卷

　　林逋《句图》三卷

　　李淑《诗苑类格》三卷

　　僧定雅《寡和图》三卷

　　刘分攵《诗话》一卷

　　邵必《史例总论》十卷

　　司马光《诗话》一卷

　　马备《赋门鱼钅龠》十五卷

　　蔡宽夫《诗史》二卷

　　吴处厚《赋评》一卷

　　蔡希蒢《古今名贤警句图》一卷

　　魏泰《隐居诗话》一卷

　　杨九龄《正史杂编》十卷

　　郭思《瑶谿集》十卷

　　蔡条《西清诗话》三卷

　　李颀《古今诗话录》七十卷

　　李錞《诗话》一卷

　　僧惠洪《天厨标ＳＪ》三卷

　　周紫芝《竹坡诗话》一卷

　　强行父《唐杜荀鹤警句图》一卷

　　黄ＳＥ《溪诗话》十卷

　　郑樵《通志叙论》二卷

　　曾发《磅注摘遗》三卷

　　胡源《声律发微》一卷

　　费哀《文章正派》十卷

　　《李善五臣同异》一卷

　　严有翼《艺苑雌黄》二十卷

　　方深道《集诸家老杜诗评》五卷

　　方絟《续老杜诗评》五卷

　　彭郁《韩文外抄》八卷

　　赵师懿《柳文笔记》一卷

　　葛立方《韵语阳秋》二十卷

　　吕祖谦《古文关键》二十卷

　　《新集诗话》十五卷集者不知名。

　　《元祐诗话》一卷

　　《历代吟谱》二十卷

　　《唐宋名贤诗话》二十卷

　　《金马统例》三卷

　　《诗谈》十五卷

　　《韩文会览》四十卷

　　并不知作者。右文史类九十八部，六百卷。

　　凡集类二知三百六十九部，三万四千九百六十卷。 
　
　



　
                   
表第一
　
　　○宰辅一

　　宋宰辅年表，前九朝始建隆庚申，终靖康丙午，凡一百六十七年，居相位者七十二人，位执政者二百三十八人。后七朝始建炎丁未，终德祐丙子，凡一百四十九年，居相位者六十一人，位执政者二百四十四人。

　　叙古曰：古之史法主于编年，至司马迁作《史记》始易以新意，然国家世祚，人事岁月，散于纪、传、世家，先后始终，遽难考见，此表之不可无，而编年不容于尽变也。厥后班固《汉史》乃曰《百官公卿表》，先叙官名、职秩、印授等，然后书年以表其姓名。欧阳修《唐史》又专以宰相名篇，意必有所在矣。

　　宋自太祖至钦宗，旧史虽以《三朝》、《两朝》、《四朝》各自为编，而年表未有成书。神宗时常命陈绎检阅二府除罢官职事，因为《拜罢录》。元丰间，司马光尝叙宋兴以来百官公卿沿革除拜，作年表上之史馆。自时而后，曾巩、谭世勣、蔡幼学、李焘诸人皆尝续为之。然表文简严，世罕知好，故多沦落无传。

　　今纂修《宋史》，故□□□□□□□□□□□□采纪、传以为是表。其间所书宰辅官、职、勋□□□□间有不同者，官制沿革有时而异也。然中书位次既止于参知政事，而枢府职序自同知、副使而下虽签书、同签书亦与焉者，皆执政也，故不得而略焉。

　　夫大臣之用舍，关于世道之隆污，千载而下，将使览者即表之年观纪及传之事，此登载之不容于不谨也。表之所书，虽无褒贬是非于其间，然岁月昭于上，姓名著于下，则不惟其人之贤佞邪正可指而议，而当时任用之专否，政治之得失，皆可得而见矣。后之览者，其必有所劝也夫，其亦有所戒也夫！

　　表略 
　
　



　
                   
表第二
　
　　○宰辅二

　　表略 
　
　



　
                   
表第三
　
　　○宰辅三

　　表略 
　
　



　
                   
表第四
　
　　○宰辅四

　　表略 
　
　



　
                   
表第五
　
　　○宰辅五

　　表略 
　
　



　
                   
表第六
　
　　○宗室世系一

　　昔者，帝王之有天下，莫不众建同姓，以树蕃屏，其不得以有国者，则亦授之土田，使帅其宗氏，辑其分族。故继别之宗百世不迁，岂惟赖其崇奖维持以成不拔之基哉。盖亲亲之仁，为国大经，理固然也。《周官》宗伯掌三族之别以辨亲疏，于是叙昭穆之法隆杀行焉。此世系之所以不可不谨也。后世封建废而宗法坏，帝王之裔，至或杂于民伍，沦为皂隶，甚可叹也。宋太祖、太宗、魏王之子孙可谓藩衍盛大矣，支子而下，各以一字别其昭穆，而宗正所掌，有牒、有籍、有录、有图、有谱，以叙其系，而第其服属之远近，列其男女昏因及官爵叙迁，而著其功罪生死岁月，虽封国之制不可以复古而宗法之严，恩礼之厚，亦可概见。然靖康之变，往往沦徙死亡于兵难，南渡所存十无二三，而国之枝叶日以悴矣。今因载籍之旧，考其源委，作《宗室世系表》。

　　太祖四子：长滕王德秀，次燕王德昭，次舒王德林，次秦王德芳。德秀、德林无后。

　　表略 
　
　



　
                   
表第七
　
　　○宗室世系二

　　表略 
　
　



　
                   
表第八
　
　　○宗室世系三

　　表略 
　
　



　
                   
表第九
　
　　○宗室世系四

　　表略 
　
　



　
                   
表第十
　
　　○宗室世系五

　　表略 
　
　



　
                   
表第十一
　
　　○宗室世系六

　　表略 
　
　



　
                   
表第十二
　
　　○宗室世系七

　　表略 
　
　



　
                   
表第十三
　
　　○宗室世系八

　　表略 
　
　



　
                   
表第十四
　
　　○宗室世系九

　　表略 
　
　



　
                   
表第十五
　
　　○宗室世系十

　　表略 
　
　



　
                   
表第十六
　
　　○宗室世系十一

　　表略 
　
　



　
                   
表第十七
　
　　○宗室世系十二

　　表略 
　
　



　
                   
表第十八
　
　　○宗室世系十三

　　表略 
　
　



　
                   
表第十九
　
　　○宗室世系十四

　　表略 
　
　



　
                   
表第二十
　
　　○宗室世系十五

　　表略 
　
　



　
                   
表第二十一
　
　　○宗室世系十六

　　表略 
　
　



　
                   
表第二十二
　
　　○宗室世系十七

　　表略 
　
　



　
                   
表第二十三
　
　　○宗室世系十八

　　表略 
　
　



　
                   
表第二十四
　
　　○宗室世系十九

　　表略 
　
　



　
                   
表第二十五
　
　　○宗室世系二十

　　表略 
　
　



　
                   
表第二十六
　
　　○宗室世系二十一

　　表略 
　
　



　
                   
表第二十七
　
　　○宗室世系二十二

　　表略 
　
　



　
                   
表第二十八
　
　　○宗室世系二十三

　　表略 
　
　



　
                   
表第二十九
　
　　○宗室世系二十四

　　表略 
　
　



　
                   
表第三十
　
　　○宗室世系二十五

　　表略 
　
　



　
                   
表第三十一
　
　　○宗室世系二十六

　　表略 
　
　



　
                   
表第三十二
　
　　○宗室世系二十七

　　表略 
　
　



　
                   
列传第一后妃上
　
　　○太祖母昭宪杜太后太祖孝惠贺皇后孝明王皇后孝章宋皇后太宗淑德尹皇后懿德符皇后明德李皇后元德李皇后真宗章怀潘皇后章穆郭皇后章献明肃刘皇后李宸妃杨淑妃沈贵妃仁宗郭皇后慈圣光献曹皇后张贵妃苗贵妃周贵妃杨德妃冯贤妃英宗宣仁圣烈高皇后

　　周人尊祖之诗曰：「厥初生民，时维姜嫄。」盖推本后稷之所自出，以为王迹之所由基也。宋之兴，虽由先世积累，然至宣祖功业始大。昭宪杜后实生太祖、太宗，内助之贤，母范之正，盖有以开宋世之基业者焉。观其训太祖以《无逸》治天下，至于豫定太宗神器之传，为宗社虑，盖益远矣。厥后慈圣光献曹后拥佑两朝，宣圣烈高后垂帘听政，而有无祐之治。南渡而后，若高宗之以母道事隆祐，孝宗奉明慈怡愉之乐，皆足以为百王法程。宋三百余年，外无汉王氏之患，内无唐武、韦之祸，岂不卓然而可尚哉。昭宪垂裕之功，至是茂矣。旧史称昭宪性严毅，有礼法。《易》之《家人》上九曰：「有孚，威如，终吉。」其是之谓欤。作《后妃传》。

　　太祖母昭宪杜太后，定州安喜人也。父爽，赠太师。母范氏，生五子三女，太后居长。既笄归于宣祖。治家严毅有礼法。生邕王光济、太祖、太宗、秦王廷美、夔王光赞、燕国陈国二长公主。

　　周显德中，太祖为定国军节度使，封南阳郡太夫人。及太祖自陈桥还京师，人走报太后曰：「点检已作天子。」太后曰：「吾儿素有大志，今果然。」太祖即位，尊为皇太后。太祖拜太后于堂上，众皆贺。太后愀然不乐，左右进曰：「臣闻'母以子贵'，今子为天子，胡为不乐？」太后曰：「吾闻'为君难'，天子置身兆庶之上，若治得其道，则此位可尊；苟或失驭，求为匹夫不可得，是吾所以忧也。」太祖再拜曰：「谨受教。」

　　建隆二年，太后不豫，太祖侍乐饵不离左右。疾亟，召赵普入受遗命。太后因问太祖曰：「汝知所以得天下乎？」太祖呜噎不能对。太后固问之，太祖曰：「臣所以得天下者，皆祖考及太后之积庆也。」太后曰：「不然，正由周世宗使幼儿主天下耳。使周氏有长君，天下岂为汝有乎？汝百岁后当传位于汝弟。四海至广，万几至众，能立长君，社稷之福也。」太祖顿首泣曰：「敢不如教。」太后顾谓赵普曰：「尔同记吾言，不可违也。」命普于榻前为约誓书，普于纸尾书「臣普书」。藏之金匮，命谨密宫人掌之。

　　太后崩于滋德殿，年六十，谥曰明宪。葬安陵，神主祔享太庙。乾德二年，更谥昭宪，合祔安陵。

　　太祖孝惠贺皇后，开封人。右千牛卫率府率景思长女也。性温柔恭顺，动以礼法。景思常为军校，与宣祖同居护圣营。晋开运初，宣祖为太祖聘焉。周显德三年，太祖为定国军节度使，封会稽郡夫人。生秦国晋国二公主、魏王德昭。五年，寝疾薨，年三十。建隆三年四月，诏追册为皇后。乾德二年三月，有司上谥曰孝惠。四月，葬安陵西北，神主享于别庙。神宗时，与孝章、淑德、章怀并祔太庙。

　　孝明王皇后，邠州新平人。彰德军节度饶第三女。孝惠崩，周显德五年，太祖为殿前检点校，聘后为继室。后恭勤不懈，仁慈御下。周世宗赐冠帔，封琅邪郡夫人。

　　太祖即位，建隆元年八月，册为皇后。常服宽衣，佐御膳，善弹筝鼓琴。晨起，诵佛书。事杜太后得驩心。生子女三人，皆夭。乾德元年十二月崩，年二十二。有司上谥，翰林学士窦仪撰哀册文。二年四月，葬安陵之北。神主享于别庙。太平兴国二年，祔享太庙。

　　孝章宋皇后，河南洛阳人，左卫上将军偓之长女也。母汉永宁公主。后幼时随母入见，周太祖赐冠帔。乾德五年，太祖召见，复赐冠帔。时偓任华州节度，后随母归镇。孝明后崩，复随母来贺长春节。开宝元年二月，遂纳入宫为皇后，年十七。性柔顺好礼，每帝视朝退，常具冠帔候接，佐御馔。太祖崩，号开宝皇后。

　　太平兴国二年，居西宫。雍熙四年，移居东宫。至道元年四月崩，年四十四。有司上谥，权殡普济佛舍。三年正月，祔葬永昌陵北。命吏部侍郎李至撰哀册文，神主享于别庙。神宗时，升祔太庙。

　　太宗淑德尹皇后，相州邺人。滁州刺史廷勋之女。兄崇珂，保信军节度。太宗在周时娶焉。早薨。及帝即位，诏追册为皇后，并谥，葬孝明陵西北。神主享于别庙，后升祔太庙。

　　懿德符皇后，陈州宛丘人。魏王彦卿第六女也。周显德中，归太宗。建隆初，封汝南郡夫人，进封楚国夫人。太宗封晋王，改越国。开宝八年薨，年三十四。葬安陵西北。帝即位，追册为皇后，谥懿德，享于别庙。至道三年十一月，诏有司议太宗配，宰相请以后配，诏从之。奉神主升祔太庙，后姊，周世宗后也，淳化四年殂。

　　明德李皇后，潞州上党人。淄州刺史处耘第二女。开宝中，太祖为太宗聘为妃。既纳币，会太祖崩，至太平兴国三年始入宫，年十九。雍熙元年十二月，诏立为皇后。后性恭谨庄肃，抚育诸子及嫔御甚厚。尝生皇子，不育。至道二年，封后嫡母吴氏为卫国太夫人，后改封楚国，及封后母陈氏为韩国太夫人。

　　太宗崩，真宗即位。至道三年四月，尊后为皇太后，居西宫嘉庆殿。咸平二年，宰相请别建宫立名，从之。四年宫成，移居之，仍上宫名曰万安。景德元年崩，年四十五。谥明德。权殡沙台。三年十月，祔葬永熙陵。礼官请以懿德、明德同祔太宗庙室，以先后为次，从之。

　　李贤妃，真定人，乾州防御使英之女也。

　　太祖闻妃有容德，为太宗聘之。开宝中，封陇西郡君。太宗即位，进夫人。生皇女二人，皆早亡，次生楚王元佐。妃尝梦日轮逼己，以裾承之，光耀遍休，惊而悟，遂生真宗。太平兴国二年薨，年三十四。

　　真宗即位，追封贤妃，又进上尊号为皇太后。有司上谥曰元德。咸平三年，祔葬永熙陵。以中书侍郎、平章事李沆为园陵使。车驾诣普安院攒宫，素服行礼，拜伏呜咽。命驾部郎中、知制诰梁周翰撰哀册。神主祔别庙。

　　大中祥符元年，追赠后父英检校太尉、安国军节度、常山郡王，母魏国太夫人。大中祥符三年，礼官赵湘请以后祔太宗庙室。真宗曰：「此重事也，俟令礼官议之。」六年秋，宰相王旦与群臣表请后尊号中去「太」字，升祔太庙明德之次，从之。

　　真宗章怀潘皇后，大名人，忠武军节度美第八女。真宗在韩邸，太宗为聘之，封莒国夫人。端拱二年五月薨，年二十二。真宗即位，追册为皇后，谥壮怀，葬永昌陵之侧，陵名保泰。神主享于别庙，旧制后谥冠以帝谥。庆历中，礼官言，「孝」字连太祖谥，「德」字连太宗谥。遂改「壮」为「章」，以连真宗谥云。

　　章穆郭皇后，太原人，宣徽南院便守文第二女。淳化四年，真宗在襄邸，太宗为聘之。封鲁国夫人，进封秦国。真宗嗣位，立为皇后。景德四年，从幸西京还，以疾崩，年三十二。

　　后谦约惠下，性恶奢靡。族属入谒禁中，服饰华侈，必加戒勖。有以家事求言于上者，后终不许。兄子出嫁，以贫欲祈恩赉，但出装具给之。上尤加礼重。

　　及崩，上深嗟悼。礼官奏皇帝七日释服，特诏增至十三日。太常上谥曰壮穆。灵驾发引，命翰林学士杨亿撰哀册。葬永熙陵之西北，神主享于别庙。以后弟崇仪副使崇仁为壮宅使、康州刺史，侄承庆、承寿皆迁官。大中祥符中，封后母高唐郡太夫人梁氏莱国太夫人。仁宗即位，升祔真宗庙室，改谥章穆。

　　章献明肃刘皇后，其先家太原，后徙益州，为华阳人。祖延庆，在晋、汉间为右骁卫大将军；父通，虎捷都指挥使、嘉州刺史，从征太原，道卒。后，通第二女也。

　　初，母庞梦月入怀，已而有娠，遂生后。后在襁褓而孤，鞠于外氏。善播鼗。蜀人龚美者，以锻银为业，摧之入京师。后年十五入襄邸，王乳母秦国夫人性严整，因为太宗言之，令王斥去。王不得已，置之王宫指使张耆家。太宗崩，真宗即位，入为美人。以其无宗族，乃更以美为兄弟，改姓刘。大中祥符中，为修仪，进德妃。

　　自章穆崩，真宗欲立为皇后，大臣多以为不可，帝卒立之。李宸妃生仁宗，后以为己子，与杨淑妃抚礼甚至。后性警悟，晓书史，闻朝廷事，能记其本末。真宗退朝，阅天下封奏，多至中夜，后皆预闻。宫围事有问，辄傅引故实以对。

　　天禧四年，帝久疾居宫中，事多决于后。宰相上寇准密议奏请皇太子监国，以谋泄罢相，用丁谓代之。既而，入内都知周怀政谋废后杀谓，复用准以辅太子。客省使杨崇勋、内殿承制杨怀吉诣谓告，谓夜乘犊车，挟崇勋、怀吉造枢密使曹利用谋。明日，诛怀政，贬准衡州司马。于是诏皇太子开资善堂，引大臣决天下事，后裁制于内。

　　真宗崩，遗诏尊后为皇太后，军国重事，权取处分。谓等请太后御别殿，太后遣张景宗、雷允恭谕曰：「皇帝视事，当朝夕在侧，何须别御一殿？」于是请帝与太后五日一御承明殿，帝位左，太后位右，垂帘决事。议已定，太后忽出手书，第欲禁中阅章奏，遇大事即召对辅臣。其谋出于丁谓，非太后意也。谓既贬，冯拯等三上奏，请如初议。帝亦以为言，于是始同御承明殿。百官表贺，太后哀恸。有司请制令称「吾」，以生日为长宁节，出入御大安辇，鸣鞭侍卫如乘舆。令天下避太后父讳。群臣上尊号曰应元崇德仁寿慈圣太后，御文德殿受册。

　　天圣五年正旦，太后御会庆殿。群臣及契丹使者班廷中，帝再拜跪上寿。是岁郊祀前，出手书谕百官，毋请加尊号。礼成，帝率百官恭谢如元日。七年冬至，天子又率百官上寿，范仲淹力言其非，不听。九月，诏长宁节百官赐衣，天下赐宴，皆如乾元节。

　　明道元年冬至，复御文德殿。有司陈黄麾仗，设宫架、登歌、二舞。明年，帝亲耕籍田，太后亦谒太庙，乘玉辂，服祎衣、九龙花钗冠，斋于庙。质明，服衮衣，十章，减宗彝、藻，去剑，冠仪天，前后垂珠翠十旒。荐献七室，皇太妃亚献，皇后终献。加上尊号曰应天齐圣显功崇德慈仁保寿太后。

　　是岁崩，年六十五。谥曰章献明肃，葬于永定陵之西北。旧制皇后皆二谥，称制，加四谥自后始。追赠三世皆至太师、尚书令、兼中书令，父封魏王。

　　初，仁宗即位尚少，太后称制，虽政出宫闱，而号令严明，恩威加天下。左右近习亦少所假借，宫掖间未尝妄改作。内外赐与有节，柴氏、李氏二公主入见，犹服髲鬀。太后曰：「姑老矣。」命左右赐以珠玑帕首。时润王元份妇安国夫人李氏老，发且落，见太后，亦请帕首。太后曰：「大长公主，太宗皇帝女，先帝诸妹也；若赵家老妇，宁可比耶？」旧赐大臣茶，有龙凤饰，太后曰：「此岂人臣可得？」命有司别制入香京挺以赐之。赐族人御食，必易以釦器，曰：「尚方器勿使入吾家也。」常服絁繻练裙，侍者见仁宗左右簪珥珍丽，欲效之。太后戒曰：「彼皇帝嫔御饰也，汝安得学。」

　　先是，小臣方仲弓上书，请依武后故事，立刘氏庙，而程琳亦献《武后临朝图》，后掷其书于地曰：「吾不作此负祖宗事。」有漕臣刘绰者，自京西还，言在庾有出剩粮千余斛，乞付三司。后问曰：「卿识王曾、张知白、吕夷简、鲁宗道乎？此四人岂因献羡余进哉！」

　　后称制凡十一年，自仁宗即位，乃谕辅臣曰：「皇帝听断之暇，宣诏名儒讲习经史，以辅其德。」于是设幄崇政殿之西庑，而日命近臣侍讲读。

　　丁谓、曹利用既以侮权贬窜，而天下惕然畏之。晚稍进外家，任内宫罗崇勋、江德明等访外事，崇勋等以此势倾中外。兄子从德死，姻戚、门人、厮役拜官者数十人。御史曹脩古、杨偕、郭劝、段少连论奏，太后悉逐之。

　　太后保护帝既尽力，而仁宗所以奉太后亦甚备。上春秋长，犹不知为宸妃所出，终太后之世无毫发间隙焉。及不豫，帝为大赦，悉召天下医者驰传诣京师。诸尝为太后谪者皆内徙，死者复其宫。其后言者多追诋太后时事，范仲淹以为言，上曰：「此朕所不忍闻也。」下诏戒中外毋辄言。

　　于是泰宁军节度使钱惟演请以章献、章懿与章穆并祔真宗室。诏三省与礼院议，皆以谓章穆皇后位崇中壶，已祔真宗庙室，自协一帝一后之文；章献明肃处坤元之尊，章懿感日符之贵，功德莫与为比，谓宜崇建新庙，同殿异室，岁时荐飨，一用太庙之仪，仍别立庙名，以崇世享。翰林学士冯元等请以奉慈为名，诏依。庆历五年，礼院言章献、章懿二后，请遵国朝懿德、明德、元德三后同祔太宗庙室故事，迁祔真宗庙。诏两制议，翰林学士王尧臣等议，请迁二后祔，序于章穆之次，从之。

　　李宸妃，杭州人也。祖延嗣，仕钱氏，为金华县主簿；父仁德，终左班殿直。初入宫，为章献太后侍儿，壮重寡言，真宗以为司寝。既有娠，从帝临砌台，玉钗坠，妃恶之。帝心卜：钗完，当为男子。左右取以进，钗果不毁，帝甚喜。已而生仁宗，封崇阳县君；复生一女，不育。进才人，后为婉仪。仁宗即位，为顺容，从守永定陵。章献太后使刘美、张怀德为访其亲属，得其弟用和，补三班奉职。

　　初，仁宗在襁褓，章献以为己子，使杨淑妃保视之。仁宗即位，妃嘿处先朝嫔御中，未尝自异。人畏太后，亦无敢言者。终太后世，仁宗不自知为妃所出也。

　　明道元年，疾革，进位宸妃，薨，年四十六。

　　初，章献太后欲以宫人礼治丧于外，丞相吕夷简奏礼宜从厚。太后遽引帝起，有顷，独坐帘下，召夷简问曰：「一宫人死，相公云云，何欤？」夷简曰：「臣待罪宰相，事无内外，无不当预。」太后怒曰：「相公欲离间吾母子耶！」夷简从容对曰：「陛下不以刘氏为念，臣不敢言；尚念刘氏，是丧礼宜从厚。」太后悟，遽曰：「宫人，李宸妃也，且奈何？」夷简乃请治用一品礼，殡洪福院。夷简又谓入内都知罗崇勋曰：「宸妃当以后服殓，用水银实棺，异时勿谓夷简未尝道及。」崇勋如其言。

　　后章献太后崩，燕王为仁宗言：「陛下乃李宸妃有所生，妃死以非命。」仁宗号恸顿毁，不视朝累日，下哀痛之诏自责。尊宸妃为皇太后，谥壮懿。幸洪福院祭告，易梓宫，亲哭视之，妃玉色如生，冠服如皇太后，以水银养之，故不坏。仁宗叹曰：「人言其可信哉！」遇刘氏加厚。陪葬永定陵，庙曰奉慈。又即景灵宫建神御殿，曰广孝。庆历中，改谥章懿，升祔太庙。拜用和为彰信军节度使、检校侍中，宠赉甚渥。既而追念不已，顾无以厚其家，乃以福康公主下嫁用和之子玮。

　　杨淑妃，益州郫人。祖瑫，父知俨，知俨弟知信，隶禁军，为天武副指挥使。

　　妃年十二入皇子宫。真宗即位，拜才人，又拜婕妤，进婉仪，仍诏婉仪升从一品，位昭仪上。帝东封、西祀，凡巡幸皆从。章献太后为修仪，妃与之位几埒。而妃通敏有智思，奉顺章献无所忤，章献亲爱之。故妃虽贵幸，终不以为己间，后加淑妃。真宗崩，遗制以为皇太后。

　　始，仁宗在乳褓，章献使妃护视，凡起居饮食必与之俱，所以拥佑扶持，恩意勤备。及帝即位，尝召其侄永德见禁中，欲授以诸司副使。妃辞曰：「小儿岂胜大恩，小官可也。」更命为右侍禁。

　　章献遗诰尊为皇太后，居宫中，与皇帝同议军国事。阁门趣百僚贺，御史中丞蔡齐目台吏毋追班，乃入白执政曰：「上春秋长，习知天下情伪，今始亲政事，岂宜使女后相继称制乎？」乃诏删去遗诰「同议军国事」语，第存后号。奉缗钱二万助汤沐，后名其所居宫曰保庆，称保庆皇太后。

　　景祐三年，无疾而薨，年五十三。殡于皇仪殿。帝思其保护之恩，命礼官议加服小功。

　　初，仁宗未有嗣，后每劝帝择宗子近属而贤者，养于宫中，其选即英宗也。英宗立，言者谓礼慈母于子祭，于孙止，请废后庙，瘗其主园陵。英宗弗欲遽也，下有司议，未上，会帝崩，遂罢。后父祖皆累赠至一品，知信赠节度使。知信子景宗，见《外戚传》。

　　沈贵妃，宰相伦之孙，父继宗，光禄少卿。大中祥符初，以将相家子被选。初为才人，历美人、婕妤、充媛，至德妃。为人淑俭不华，帝亦以妃家世故，待之异众。长秋虚位，帝欲立之，有从中沮之者，不果。嘉祐末，进贵妃。熙宁九年薨，年八十三。许出殡其家，车驾临奠，辍视朝三日，谥昭静。

　　仁宗郭皇后，其先应州金城人。平卢军节度使崇之孙也。天圣二年，立为皇后。

　　初，帝宠张美人，欲以为后，章献太后难之。后既立，而颇见疏。其后尚美人、杨美人俱幸，数与后忿争。一日，尚氏于上前有侵后语，后不胜忿，批其颊，上自起救之，误批上颈，上大怒。入内都知阎文应因与上谋废后，且劝帝以爪痕示执政。上以示吕夷简，且告之故，夷简亦以前罢相怨后，乃曰：「古亦有之。」后遂废。诏封为净妃、玉京冲妙仙师，赐名清悟，居长乐宫。

　　于是中丞孔道辅、谏官御史范仲淹段少连等十人伏阁言：「后无过，不可废。」道辅等俱被黜责。景祐元年，出居瑶华宫，而尚美人亦废于洞真宫入道，杨美人别宅安置。又赐后号金庭教主、冲静元师。后帝颇念之，遣使存问，赐以乐府，后和答之，辞甚怆惋。帝尝密令召入，后曰：「若再见召者，须百官立班受册方可。」属小疾，遣文应挟医诊视，数日，乃言后暴薨。中外疑阎文应进毒，而不得其实。上深悼之，追复皇后，而停谥册祔庙之礼。

　　慈圣光献曹皇后，真定人，枢密使周武惠王彬之孙也。明道二年，郭后废，诏聘入宫。景祐元年九月，册为皇后。性慈俭，重稼穑，常于禁苑种谷、亲蚕，善飞帛书。

　　庆历八年闰正月，帝将以望夕再张灯，后谏止。后三日，卫卒数人作乱，夜赵屋叩寝殿。后方侍帝，闻变遽起。帝欲出，后闭閤拥持，趣呼都知王守忠使引兵入。贼伤宫嫔殿下，声彻帝所，宦者以乳妪欧小女子始奏，后叱之曰：「贼在近杀人，敢妄言耶！」后度贼必纵火，阴遣人挈水踵其后，果举炬焚帘，水随灭之。是夕，所遣宦侍，后皆亲剪其发，谕之曰：「明日行赏，用是为验。」故争尽死力，贼即禽灭。閤内妾与卒乱当诛，祈哀幸姬，姬言之帝，贷共死。后具衣冠见，请论如法，曰：「不如是，无以肃清禁掖。」帝命坐，后不可，立请，移数刻，卒诛之。

　　张妃怙宠上僭，欲假后盖出游。帝使自来请，后与之，无靳色。妃喜，还以告，帝曰：「国家文物仪章，上下有秩，汝张之而出，外廷不汝置。」妃不怿而辍。

　　英宗方四岁，育禁中，后拊鞠周尽；迨入为嗣子，赞策居多。帝夜暴疾崩，后悉敛诸门钥置于前，召皇子入。及明，宰臣韩琦等至，奉英宗即位，尊后为皇太后。

　　帝感疾，请权同处分军国事，御内东门小殿听政。大臣日奏事有疑未决者，则曰「公辈更议之」，未尝出己意。颇涉经史，多援以决事。中外章奏日数十，一一能纪纲要。检柅曹氏及左右臣仆，毫分不以假借，宫省肃然。

　　明年夏，帝疾益愈，即命撤帘还政，帝持书久不下，及秋始行之。敕有司崇峻典礼，以弟佾同中书门下平章事。神宗立，尊为太皇太后，名宫曰庆寿。帝致极诚孝，所以承迎娱悦，无所不尽，从行登玩，每先后策掖。后亦慈爱天至，或退朝稍晚，必自至屏扆候瞩，间亲持饍饮以食帝。外家男子，旧毋得入谒。后春秋高，佾亦老，帝数言宜使入见，辄不许。他日，佾侍帝，帝复为请，乃许之，因偕诣后閤。少焉，帝先起，若令佾得伸亲亲意。后遽曰：「此非汝所当得留。」趣遣出。

　　晚得水疾，侍医莫能治。元丰二年冬，疾甚，帝视疾寝门，衣不解带。旬日崩，年六十四。帝推恩曹氏，拜佾中书令，进官者四十余人。

　　初，王安石当国，变乱旧章，后乘间语神宗，谓祖宗法度不宜轻改。熙宁宗祀前数日，帝至后所，后曰：「吾昔闻民间疾苦，必以告仁宗，因赦行之，今亦当尔。」帝曰：「今无他事。」后曰：「吾闻民间甚苦青苗、助役，宜罢之。安石诚有才学，然怨之者甚众，帝欲爱惜保全之，不若暂出之于外。」帝悚听，垂欲止，复为安石所持，遂不果。

　　帝尝有意于燕蓟，已与大臣定议，乃诣庆寿宫白其事。后曰：「储蓄赐予备乎？铠仗士卒精乎？」帝曰：「固已办之矣。」后曰：「事体至大，吉凶悔吝生乎动，得之不过南面受贺而已；万一不谐，则生灵所系，未易以言。苟可取之，太祖、太宗收复久矣，何待今日。」帝曰：「敢不受教。」

　　苏轼以诗得罪，下御史狱，人以为必死。后违预中闻之，谓帝曰：「尝忆仁宗以制科得轼兄弟，喜曰：'吾为子孙得两宰相。'今闻轼以作诗系狱，得非仇人中伤之乎？捃至于诗，其过微矣。吾疾势已笃，不可以冤滥致伤中和，宜熟察之。」帝涕泣，轼由此得免。及崩，帝哀慕毁瘠，殆不胜丧。有司上谥，葬于永昭陵。

　　张贵妃，河南永安人也。祖颖，进士第，终建平令。父尧封，亦举进士，为石州推官卒。时尧封史尧佐补蜀官，尧封妻钱氏求挈孤幼随之官，尧佐不收恤，以道远辞。妃幼无依，钱氏遂纳于章惠皇后宫寝。长得幸，有盛宠。妃巧慧多智数，善承迎，势动中外。庆历元年，封清河郡君，岁中为才人，迁修媛。忽被疾，曰：「妾姿薄，不胜宠名，原为美人。」许之。皇祐初，进贵妃。后五年薨，年三十一。仁宗哀悼之，追册为皇后，谥温成。追封尧封清河郡王，谥景思。而尧佐因缘侥幸，致位通显云。

　　苗贵妃，开封人。父继宗。母许，先为仁宗乳保，出嫁继宗。帝登位，得复通籍。妃以容德入侍，生唐王昕、福康公主。封仁寿郡君，拜才人、昭容、德妃。英宗育于禁中，妃拥佑颇有恩。既践阼，畴其前劳，进贵妃。赠其父至太师、吴国公，母陈、楚国夫人。福康下嫁，当貤恩外家，抑不肯言。元祐六年薨，年六十九。哲宗辍朝，出奠，发哀苑中，谥曰昭节。

　　周贵妃，开封人。生四岁，从其姑入宫，张贵妃育为女。稍长，遂得侍仁宗，生两公主。帝崩，妃日一疏食，屏处一室，诵佛书，困则假寐，觉则复诵，昼夜不解衣者四十年。公主下嫁钱景臻、郭献卿。连进至贤妃，徽宗立，加贵妃。历五朝，勤约一致。启寿藏于周氏茔南，傍建僧屋，费缗钱六万，皆贮储奉赐。郭公主先亡，诏许出外第，与亲戚相往来。年九十三薨，谥昭淑。

　　杨德妃，定陶人。天圣中，以章献太后姻连，选为御侍，封原武郡君，进美人。端丽机敏，妙音律，组紃、书艺一过目如素习。父忠为侍禁，仁宗欲加奖擢，辞曰：「外官当积劳以取贵，今以恩泽徼幸，恐启左右诐谒之端。」帝悦，命徙居肃仪殿。赠其祖贵州刺史，而官其叔弟五人。积与郭后不相能，后既废，妃亦遣出。后复召为婕妤，历修媛、修仪。熙宁五年薨，年五十四。赠德妃。

　　冯贤妃，东平人。曾祖炳，知杂御史；祖起，兵部侍郎。妃以良家女，九岁入宫。及长，得侍仁宗，生邢、鲁国二公主。封始平郡君。帝将登其品秩，力辞不拜。养女林美人得幸神宗，生二王而没，王尚幼，妃保育如己子。累加才人、婕妤、修容。在禁掖几六十年，始终五朝，动循礼度。薨，年七十七，赠贤妃。

　　英宗宣仁圣烈高皇后，亳州蒙城人。曾祖琼，祖继勋，皆有勋王室，至节度使。母曹氏，慈圣光献后姊也，故后少鞠宫中。时英宗亦在帝所，与后年同，仁宗谓慈圣，异日必以为配。既长，遂成昏濮邸。生神宗皇帝、岐王颢、嘉王頵、寿康公主。治平二年册为皇后。

　　后弟内殿崇班士林，供奉久，帝欲迁其官，后谢曰：「士林获升朝籍，分量已过，岂宜援先后家比？」辞之。神宗立，尊为皇太后，居宝慈宫。帝累欲为高氏营大第，后不许。久之，但斥望春门外隙地以赐，凡营缮百役费，悉出宝慈，不调大农一钱。

　　元丰八年，帝不豫，浸剧，宰执王珪等入问疾，乞立延安郡王为皇太子，太后权同听政，帝颔之。珪等见太后帘下。后泣，抚王曰：「儿孝顺，自官家服药，未尝去左右，书佛经以祈福，喜学书，已诵《论语》七卷，绝不好弄。」乃令王出帘外见珪等，珪等再拜谢且贺。是日降制，立为皇太子。初，岐、嘉二王日问起居，至是，令母辄入。又阴敕中人梁惟简，使其妻制十岁儿一黄袍，怀以来，盖密为践阼仓卒备也。

　　哲宗嗣位，尊为太皇太后。驿召司马光、吕公著，未至，迎问今日设施所宜先。未及条上，已散遣修京城役夫，减皇城觇卒，止禁庭工技，废导洛司，出近侍尤亡状者。戒中外毋苛敛，宽民间保户马。事由中旨，王珪等弗预知。又起文彦博于既老，遣使劳诸途，谕以复祖宗法度为先务，且令亟疏可用者。

　　从父遵裕坐西征失律抵罪，蔡确欲献谀以固位，乞复其官。后曰：「遵裕灵武之役，涂炭百万，先帝中夜得报，起环榻行，彻旦不能寐，圣情自是惊悸，驯致大故，祸由遵裕，得免刑诛，幸矣。先帝肉未冷，吾何敢顾私恩而违天下公议！」确悚忄栗而止。

　　光、公著至，并命为相，使同心辅政，一时知名士汇进于廷。凡熙宁以来政事弗便者，次第罢之。于是以常平旧式改青苗，以嘉祐差役参募役，除市易之法，逭茶盐之禁举边砦不毛之地以赐西戎，而宇内复安。契丹主戒其臣下，复勿生事于疆场，曰：「南朝尽行仁宗之政矣。」

　　蔡确坐《车盖亭诗》谪岭表，后谓大臣曰：「元丰之末，吾以今皇帝所书佛经出示人，是时惟王珪曾奏贺，遂定储极。且以子继父，有何间言？而确自谓有定策大功，妄扇事端，规为异时眩惑地。吾不忍明言，姑托讪上为名逐之耳。此宗社大计，奸邪怨谤所不暇恤也。」

　　廷试举人，有司请循天圣故事，帝后皆御殿，后止之。又请受册宝于文德，后曰：「母后当阳，非国家美事，况天子正衙，岂所当御？就崇政足矣。」上元灯宴，后母当入观，止之曰：「夫人登楼，上必加礼，是由吾故而越黄制，于心殊不安。」但令赐之灯烛，遂岁以为常。

　　侄公绘、公纪当转观察使，力遏之。帝请至再，仅迁一秩，终后之世不敢改。又以官冗当汰，诏损外氏恩四之一，以为宫掖先。临政九年，朝廷清明，华夏绥定。

　　宋用臣等既被斥，祈神宗乳媪入言之，冀得复用。后见其来，曰：「汝来何为？得非为用臣等游说乎？且汝尚欲如曩日，求内降干挠国政耶？若复尔，吾即斩汝。」媪大惧，不敢出一言。自是内降遂绝，力行故事，抑绝外家私恩。文思院奉上之物，无问巨细，终身不取其一。 
　
　



　
                   
列传第二后妃下
　
　　○神宗钦圣献肃向皇后钦成朱皇后钦慈陈皇后林贤妃武贤妃哲宗昭慈孟皇后昭怀刘皇后徽宗显恭王皇后郑皇后王贵妃韦贤妃乔贵妃刘贵妃钦宗朱皇后高宗宪节邢皇后宪圣慈烈吴皇后潘贤妃张贤妃刘贵妃刘婉仪张贵妃孝宗成穆郭皇后成恭夏皇后成肃谢皇后蔡贵妃李贤妃光宗慈懿李皇后黄贵妃宁宗恭淑韩皇后恭圣仁烈杨皇后理宗谢皇后度宗全皇后杨淑妃

　　神宗钦圣宪肃向皇后，河内人，故宰相敏中曾孙也。治平三年，归于颍邸，封安国夫人。神宗即位，立为皇后。

　　帝不豫，后赞宣仁后定建储之议。哲宗立，尊为皇太后。宣仁命葺庆寿故宫以居后，后辞曰：「安有姑居西而妇处东，渎上下之分。」不敢徙，遂以庆寿后殿为隆祐宫居之。帝将卜后及诸王纳妇，后敕向族勿以女置选中。族党有欲援例以恩换閤职，及为选人求京秩者，且言有特旨，后曰：「吾族未省用此例，何庸以私情挠公法。」一不与。帝仓卒晏驾，独决策迎端王。章惇异议，不能沮。

　　徽宗立，请权同处分军国事，后以长君辞。帝泣拜，移时乃听。凡绍圣、元符以还，惇所斥逐贤大夫士，稍稍收用之。故事有如御正殿、避家讳、立诞节之类，皆不用。至闻宾召故老、宽徭息兵、爱民崇俭之举，则喜见于色。才六月，即还政。

　　明年正月崩，年五十六。帝追念不已，乃数加恩两舅，宗良、宗回，皆位开府仪同三司，封郡王。而自敏中以上三世，亦追列王爵，非常典也。

　　钦成朱皇后，开封人。父崔杰，早世；母李，更嫁朱士安。后鞠于所亲任氏。熙宁初，入宫为御侍，进才人、婕妤，生哲宗及蔡王似、徐国公主，累进德妃。

　　哲宗即位，尊为皇太妃。时宣仁、钦圣二太后皆居尊，故称号未极。元祐三年，宣仁诏：《春秋》之义，「母以子贵」，其寻绎故实，务致优隆。于是舆盖、仗卫、冠服，悉侔皇后。绍圣中，钦圣复命即閤建殿，改乘车为舆，出入由宣德东门，百官上笺称「殿下」，名所居为圣瑞宫。赠崔、任、朱三父皆至师、保。徽宗立，奉礼尤谨。

　　崇宁元年二月薨，年五十一。追册为皇后，上尊谥，陪葬永裕陵。

　　钦慈陈皇后，开封人。幼颖悟庄重，选入掖庭，为御侍。生徽宗，进美人。帝崩，守陵殿，思顾旧恩，毁瘠骨立。左右进粥、药，挥使去，曰：「得早侍先帝，愿足矣！」未几薨，年三十二。建中靖国元年，追册为皇太后，上尊谥，陪葬永裕陵。

　　林贤妃，南剑人，三司使特之孙，司农卿洙之女。幼选入宫，既长，遂得幸，封永嘉郡君，升美人。生燕王俣、越王偲、邢国公主，进婕妤。元祐五年薨。诏用一品礼葬，赠贵仪，又赠贤妃。

　　武贤妃，始以选入宫。元丰五年，进才人。生吴王佖、贤和公主。历美人、婕妤。徽宗即位，进昭仪、贤妃。大观元年薨，乘舆临奠，辍朝三日，谥曰惠穆。

　　哲宗昭慈圣献孟皇后，洺州人，眉州防御使、马军都虞候、赠太尉元之孙女也。

　　初，哲宗既长，宣仁高太后历选世家女百余入宫。后年十六，宣仁及钦圣向太后皆爱之，教以女仪。元祐七年，谕宰执：「孟氏子能执妇礼，宜正位中宫。」命学士草制。又以近世礼仪简略，诏翰林、台谏、给舍与礼官议册后六礼以进。至是，命尚书左仆射吕大防摄太尉，充奉迎使，同知枢密院韩忠彦摄司徒副之；尚书左丞苏颂摄太尉，充发策使，签书枢密院事王岩叟摄司徒副之；尚书右丞苏辙摄太尉，充告期使，皇叔祖同知大宗正事宗景摄宗正卿副之；皇伯祖判大宗正事高密郡王宗晟摄太尉，充纳成使，翰林学士范百禄摄宗正卿副之；吏部尚书王存摄太尉，充纳吉使，权户部尚书刘奉世摄宗正卿副之；翰林学士梁焘摄太尉，充纳采、问名使，御史中丞郑雍摄宗正卿副之。帝亲御文德殿册为皇后。宣仁太后语帝曰：「得贤内助，非细事也。」进后父閤门祗候在为宗仪使、荣州刺史，母王氏华原郡君。

　　久之，刘婕妤有宠。绍圣三年，后朝景灵宫，讫事，就坐，诸嫔御立侍，刘独背立帘下，后閤中陈迎儿呵之，不顾，閤中皆忿。冬至日，会朝钦圣太后于隆祐宫，后御坐未髹金饰，宫中之制，惟后得之。婕妤在他坐，有愠色，从者为易坐，制与后等。众弗能平，因传唱曰：「皇太后出！」后起立，刘亦起，寻各复其所，或已撤婕妤坐，遂仆于地。怼不复朝，泣诉于帝。内侍郝随谓婕妤曰：「毋以此戚戚，愿为大家早生子，此坐正当为婕妤有也。」

　　会后女福庆公主疾，后有姊颇知医，尝已后危疾，以故出入禁掖。公主药弗效，持道家治病符水入治。后惊曰：「姊宁知宫中禁严，与外间异邪？」令左右藏之；俟帝至，具言其故。帝曰：「此人之常情耳。」后即艺符于帝前。宫禁相汀传，厌魅之端作矣。未几，后养母听宣夫人燕氏、尼法端与供奉官王坚为后祷祠。事闻，诏入内押班梁从政、管当御药院苏珪，即皇城司鞫之，捕逮宦者、宫妾几三十人，搒掠备至，肢体毁折，至有断舌者。狱成，命侍御史董敦逸覆录，罪人过庭下，气息仅属，无一人能出声者。敦逸秉笔疑未下，郝随等以言胁之。敦逸畏祸及己，乃以奏牍上。诏废后，出居瑶华宫，号华阳教主、玉清妙静仙师，法名冲真。

　　初，章惇诬宣仁后有废立计，以后逮事宣仁，惇又阴附刘贤妃，欲请建为后，遂与郝随构成是狱，天下冤之。敦逸奏言：「中宫之废，事有所因，情有可察。诏下之日，天为之阴翳，是天不欲废后也；人为之流涕，是人不欲废后也。」且言：「尝覆录狱事，恐得罪天下后世。」帝曰：「敦逸不可更在言路。」曾布曰：「陛下本以皇城狱出于近习推治，故命敦逸录问，今乃贬录问官，何以取信中外？」乃止。帝久亦悔之，曰：「章惇误我。」

　　元符末，钦圣太后将复后位，适有布衣上书，以后为言者，即命以官；于是诏后还内，号元祐皇后，时刘号元符皇后故也。崇宁初，郝随讽蔡京再废后，昌州判官冯澥上书言后不得复。台臣钱遹、石豫、左肤等连章论韩忠彦等信一布衣狂言，复己废之后，以掠虚美，望断以大义。蔡京与执政许将、温益、赵挺之、张商英皆主其说。徽宗从之，诏依绍圣诏旨，复居瑶华宫，加赐希微元通知和妙静仙师。

　　靖康初，瑶华宫火，徙居延宁宫；又火，出居相国寺前之私第。金人围汴，钦宗与近臣议再复后，尊为元祐太后。诏未下而京城陷。时六宫有位号者皆北迁，后以废独存。张邦昌僭位尊号为宋太后，迎居延福宫，受百官朝。胡舜陟、马伸又言，政事当取后旨。邦昌乃复上尊号元祐皇后，迎入禁中，垂帘听政。

　　后闻康王在济，遣尚书左右丞冯澥、李回及兄子忠厚持书奉迎。命副都指挥使郭仲荀将所部扈卫，又命御营前军统制张俊逆于道。寻降手书，播告天下。王至南京，后遣宗室士亻褭及内侍邵成章奉圭宝、乘舆、服御迎，王即皇帝位，改元，后以是日撤帘，尊后为元祐太后。尚书省言，「元」字犯后祖名，请易以所居宫名，遂称隆祐太后。

　　上将幸扬州，命仲荀卫太后先行，驻扬州州治。会张浚请先定六宫所居地，遂诏忠厚奉太后幸杭州，以苗傅为扈从统制。逾年，傅与刘正彦作乱，请太后听政。又请立皇子。太后谕之曰：「自蔡京、王黼更祖宗法，童贯起边事，致国家祸乱。今皇帝无失德，止为黄潜善、汪伯彦所误，皆已逐矣。」傅等言必立皇太子，太后曰：「今强敌在外，我以妇人抱三岁小儿听政，将何以令天下？」傅等泣请，太后力拒之。帝闻事急，诏禅位元子，太后垂帘听政。朱胜非请令臣僚得独对论机事，仍日引傅党一人上殿，以释其疑。太后从之，每见傅等，曲加慰抚，傅等皆喜。韩世忠妻梁氏在傅军中，胜非以计脱之，太后召见，勉令世忠速来，以清岩陛。梁氏驰入世忠军，谕太后意。世忠等遂引兵至，逆党惧。朱胜非等诱以复辟，命王世修草状进呈。太后喜曰：「吾责塞矣。」再以手札趣帝还宫，即欲撤帘。帝令胜非请太后一出御殿，乃命撤帘。是日，上皇太后尊号。

　　太后闻张浚忠义，欲一见之，帝为召浚至禁中。承议郎冯楫尝贻书苗傅劝复辟，上未之知，太后白其事，楫得迁秩。

　　帝幸建康，命签书枢密院事郑珏卫太后继发，比至，帝率群臣迎于郊。会防秋迫，命刘宁止制置江、浙，卫太后往洪州，百司非预军事者悉从。仍命滕康、刘珏权知三省枢密院事从行，凡四方奏谳、吏部差注、举辟、功赏之类，皆隶焉。复命四厢都指挥使杨惟忠，将兵万人卫从。帝虑敌人来侵，密谕康、珏缓急取太后旨，便宜以行。过落星寺，舟覆，宫人溺死者十数，惟太后舟无虞。

　　既至洪州，议者言：「金人自蕲、黄渡江，陆行二百余里，即到洪州。」帝忧之，命刘光世屯江州。光世不为备，金人遂自大冶县径趣洪州。康、珏奉太后行，次吉州。金人追急，太后乘舟夜行。质明，至太和县，舟人景信反，杨惟忠兵溃，失宫人一百六十，康、珏俱遁，兵卫不满百，遂往虔州。太后及潘妃以农夫肩舆而行。帝虑太后径入闽、广，遣使历询后所在，及知在虔州，遂命中书舍人李正民来朝谒。

　　时虔州府库皆空，卫军所给，惟得沙钱，市买不售，与百姓交斗，纵火肆掠。土豪陈新率众围城，康、珏、惟忠弗能禁。惟忠步将胡友自外引兵破新于城下，新乃去。帝闻，罢康、珏，命卢益、李回代之。谕辅臣曰：「朕初不识太后，自迎至南京，爱朕不啻己出。今在数千里外，兵马惊扰，当亟奉迎，以惬朕朝夕慕念之意。」遂遣御营司都统辛企宗、带御器械潘永思迎归。太后至越，帝亲迎于行宫门外，遍问所过守臣治状。

　　入宫禁中，尝微苦风眩。有宫人自言善符呪，疾良已。太后惊曰：「仁吾岂敢复闻此语耶！」立命出之。太后生辰，置酒宫中，从容谓帝曰：「宣仁太后之贤，古今母后未有其比。昔奸臣肆为谤诬，虽尝下诏明辨，而国史尚未删定，岂足传信？吾意在天之灵，不无望于帝也。」帝闻之悚然。后乃更修《神宗》、《哲宗实录》，始得其正，而奸臣情状益著。

　　帝事太后极孝，虽帷帐皆亲视；或得时果，必先献太后，然后敢尝。宣教郎范焘与忠厚有憾，诬与太后密养钦宗子。帝曰：「朕于太后如母子，安得有此。」即治其罪。绍兴五年春，患风疾，帝旦暮不离左右，衣弗解带者连夕。

　　四月，崩于行宫之西殿，年五十九。遗命择地攒殡，俟军事宁，归葬园陵。帝诏曰：「朕以继体之重，当从重服，凡丧祭用母后临朝礼。」上尊号曰昭慈献烈皇太后，推恩外家凡五十人。殡于会稽上皇村，附神主于哲宗室，位在昭怀皇后上。三年，改谥昭慈圣献。

　　后性节俭谦谨，有司月供千缗而止。幸南昌，斥卖私绢三千匹充费。寻诏文书应奏者避后父名，不许；群臣请上太皇太后号，亦不许。忠厚直显谟阁，台谏、给舍交章论列，后闻，即令易武，命学士院降诏，戒敕忠厚等不得预闻朝政、通贵近、至私第谒见宰执。以恩泽当得官者近八十员，后未尝陈请。

　　初，后受册日，宣仁太后叹曰：「斯人贤淑，惜福薄耳！异日国有事变，必此人当之。」后皆如所云。

　　昭怀刘皇后，初为御侍，明艳冠后庭，且多才艺。由美人、婕妤进贤妃。生一子二女。有盛宠，能顺意奉两宫。时孟后位中宫，后不循列妾礼，且阴造奇语以售谤，内侍郝随、刘友端为之用。孟后既废，后竟代焉。右正言邹浩上疏极谏，坐窜。徽宗立，册为元符皇后。明年，尊为太后，名宫崇恩。帝缘哲宗故，曲加恩礼，后以是颇干预外事，且以不谨闻。帝与辅臣议，将废之，而后已为左右所逼，即帘钩自缢而崩，年三十五。

　　徽宗显恭王皇后，开封人，德州刺史藻之女也。元符二年六月，归于端邸，封顺国夫人。徽宗即位，册为皇后。生钦宗及崇国公主。后性恭俭，郑、王二妃方亢宠，后待之均平。巨阉妄意迎合，诬以暗昧。帝命刑部侍郎周鼎即秘狱参验，略无一迹，狱止。后见帝，未尝一语辄及，帝幡然怜之。大观二年崩，年二十五。谥曰静和，葬裕陵之次。绍兴中，始附微宗庙室，改上今谥云。

　　郑皇后，开封人也。父绅，始为直省官，以后贵，累封太师、乐平郡王。

　　后本钦圣殿押班，徽宗为端王，每日朝慈德宫，钦圣命郑、王二押班供侍。及即位，遂以二人赐之。后自入宫，好观书，章奏能自制，帝爱其才。崇宁初，封贤妃，迂贵妃有异宠。徽宗多赉以词章，天下歌之。

　　王皇后崩，政和元年，立为皇后。将受册，有司创制冠服，后言国用未足，冠珠费多，请命工改制妃时旧冠。又乞罢黄麾仗、小驾卤簿等仪，从之。恩泽皆弗陈请。时族子居中在枢府，后奏：「外戚不当预国政，必欲用之，且令充妃职。」帝为罢居中。居中复用，后归宁还言：「居中与父绅相往还，人皆言其招权市贿，乞禁绝，许御史奏劾。」后性端谨，善顺承帝意。刘贵妃薨，帝思之不已，将追册为后。后即奏妃乃其养子，乞别议褒崇之礼，帝大喜。

　　钦宗受禅，尊为太上皇后，迁居宁德宫，称宁德太后。从上皇幸南京，金师退，先归。时用事者言，上皇将复辟于镇江，人情危骇。或谓后将由端门直入禁中，内侍辈颇劝钦宗严备。帝不从，出郊迎后，于是两宫欢甚洽。上皇闻之，即罢如洛之议。

　　汴京破，从上皇幸青城。北迁，留五年，崩于五国城，年五十二。绍兴七年，何苏等使还，始知上皇及后崩，高宗大恸。诏立重成服，谥显肃。后亲族各迁官有差。祔主徽宗室，以闻哀日为大忌。梓宫归，入境，承之以椁，纳翚衣其中，与徽宗各攒于会稽永佑陵。

　　先是，后至金营，诉于粘罕曰：「妾得罪当行，但妾家属不预朝政，乞留不遣。」粘罕许之，故绅得归。后既行，绅亦以是年薨，谥僖靖。家属流寓江南，高宗怜之，诏所在寻访赐官。有郑藻者，后近属也。绍兴中带御器械用后祔庙恩，拜陇州防御使；凡四使金，历官至保信军节度使，加太尉。卒，追封荣国公，谥端靖。

　　王贵妃，与郑后俱为押班。徽宗立，封平昌郡君，进位至贵妃。生郓王楷、莘王植、陈王机、惠淑康淑顺德柔福冲懿帝姬。政和七年九月薨，谥曰懿肃。

　　韦贤妃，开封人，高宗母也。初入宫，为侍御。崇宁末，封平昌郡君。大观初，进婕妤，累迁婉容。高宗在康邸出使，进封龙德宫贤妃。从上皇北迁。建炎改元，遥尊为宣和皇后。封其父安道为郡王，官亲属三十人。由是遣使不绝。

　　绍兴七年，徽宗及郑皇后崩闻至，帝号恸，谕辅臣曰：「宣和皇后春秋高，朕思之不遑宁处，屈己请和，正为此耳。」翰林学士朱震引唐建中故事，请遥尊为皇太后，从之。已而太常少卿吴表臣请依嘉祐、治平故事，俟三年丧毕，然后举行。乃先降御札，播告天下。后三代俱追封王。

　　帝以后久未归，每颦蹙曰：「金人若从朕请，余皆非所问也。」王伦使回，言金人许归后。未几，金人遣萧哲来，亦言后将归状。遂豫作慈宁宫，命莫将、韩恕为奉迎使。十年，以金人犹未归后，乃遥上皇太后册宝于慈宁殿。是后，生辰、至、朔，皆遥行贺礼。

　　洪皓在燕，求得后书，遣李微持归。帝大喜曰：「遣使百辈，不如一书。」遂加微官。金人遣萧毅、邢具瞻来议和，帝曰：「'朕有天下，而养不及亲。徽宗无及矣！今立誓信，当明言归我太后，朕不耻和，不然，朕不惮用兵。」毅等还，帝又语之曰：「太后果还，自当谨守誓约；如其未也，虽有誓约，徒为虚文。」

　　命何铸、曹勋报谢，召至内殿，谕之曰：「朕北望庭闱，无泪可挥。卿见金主，当曰：'慈亲之在上国，一老人耳；在本国，则所系甚重。'以至诚说之，庶彼有感动。」铸等至金国，首以后归为请。金主曰：「先朝业已如此，岂可辄改？」勋再三恳请，金主始允。铸等就馆，馆伴耶律绍文来信，金主许从所请。洪皓闻之，先遣人来报。铸等还，具言其实。遂命参政王次翁为奉迎使。金人遣其臣高居安、完颜宗贤等扈从以行。

　　十二年四月，次燕山，自东平舟行，由清河至楚州。既渡淮，命太后弟安乐郡王韦渊、秦鲁国大长公主、吴国长公主迎于道。帝亲至临平奉迎，普安郡王、宰执、两省、三衙管军皆从。帝初见太后，喜极而泣。八月，至临安，入居慈宁宫。

　　先是，以梓宫未还，诏中外辍乐。至是，庆太后寿节，始用乐。谒家庙，亲属迁官几二千人。

　　太后聪明有智虑。初，金人许还三梓宫，太后恐其反覆，呼役者毕集，然后起攒。时方暑，金人惮行，太后虑有他变，乃阳称疾，须秋凉进发。已而称贷于金使，得黄金三千两以犒其众，由是途中无间言。太后在北方，闻韩世忠名，次临平，呼世忠至帘前慰劳。还宫，帝侍太后，或至夜分未去，太后曰：「且休矣，听朝宜早，恐妨万几。」又尝谓：「两宫给使，宜令通用；不然，则有彼我之分，而佞人间言易以入也。」

　　时皇后未立，太后屡为帝言，帝请降手书，太后曰：「我但知家事，外庭非所当预。」将行册命，承平典礼，悉能记之。帝先意承志，惟恐不及，或一食稍减，辄不胜忧惧。常戒宫人曰：「太后年已六十，惟优游无事，起居适意，即寿考康宁；事有所阙，惧母令太后知，第来白朕。」

　　十九年，太后年七十，正月朔，即宫中行庆寿礼，亲属各迁官一等。太后微恙，累月不出殿门，会牡丹盛开，帝入白，太后欣然步至花所，因留宴，竟日尽欢。忌日，以谕宰执。后苦目疾，募得医皇甫坦，治即愈。

　　二十九年，太后寿登八十，复行庆礼。亲属进官一等；庶人等九十、宗子女若贡士已上父母年八十者，悉官封之。九月，得疾，上不视朝，敕辅臣祈祷天地、宗庙、社稷，赦天下，减租税。俄崩于慈宁宫，谥曰显仁。攒于永佑陵之西，祔神主太庙徽宗室。亲属进秩者十四人，授官者三人。

　　太后性节俭，有司进金唾壶，太后易，令用涂金。宫中赐予不过三数千，所得供进财帛，多积于库。至是，丧葬之费，皆仰给焉。然好佛、老。初，高宗出使，有小妾言，见四金甲人执刀剑以卫。太后曰：「我祠四圣谨甚，必其阴助。」既北迁，常设祭；及归，立祠西湖上。

　　乔贵妃，初与高宗母韦妃俱侍郑皇后，结为姊妹，约先贵者毋相忘。既而贵妃得幸徽宗，遂引韦氏，二人愈相得。二帝北迁，贵妃与韦氏俱。至是，韦妃将还，贵妃以金五十两赠高居安，曰：「薄物不足为礼，愿好护送姊还江南。」复举酒酌韦氏曰：「姊善重保护，归即为皇太后；妹无还期，终死于朔漠矣！」遂大恸以别。

　　刘贵妃，其出单微。入宫，即大幸，由才人七迁至贵妃。生济阳郡王棫、祁王模、信王榛。政和三年秋，薨。

　　先是，妃手植芭蕉于庭曰：「是物长，吾不及见矣！」已而果然。左右奔千告帝，帝初以其微疾，不经意，趣幸之，已薨矣，始大悲恻。特加紧四字谥曰明达懿文。叙其平生，弦诸乐府。又欲踵温成故事追崇，使皇后表请，因册赠为后，而以明达谥焉。

　　时又有安妃刘氏者，本酒保家女。初事崇转宫，宫罢，出居宦者何听家。内侍杨戬誉其美，复召入。妃以同姓养为女，遂有宠，为才人，进至淑妃。生建安郡王楧、嘉国公椅、英国公楒、和福帝姬。政和四年，加贵妃。朝夕得侍上，擅爱颛席，嫔御为之稀进。擢其父刘宗元节度使。

　　妃天资警司，解迎意合旨，雅善涂饰，每制一服，外间即傚之。林灵素以技进，目为九华玉真安妃，省其像于神霄帝君之左。宣和三年薨，年三十四。初谥明节和文，旋用明达近比，加册赠为皇后，葬其园之北隅。帝悼之甚，后宫皆往唁，帝相与啜泣。崔妃独左视无戚容，帝悲怒，疑其为厌蛊。卜者刘康孙缘妃以进，喜妄谈休咎，捕送开封狱。医曹孝忠竺疾无状，阁内待王尧臣坐盗金珠及出金明池游宴事，亻并鞫治。狱成，同日诛死。遂废崔妃为庶人。崔生王椿及帝姬五人云。

　　钦宗朱皇后，开封祥符人。父伯材，武康军节度使。钦宗在东宫，徽宗临轩备礼，册为皇太子妃。钦宗即位，立为皇后。追封伯材为恩平郡王。后既北迁，不知崩闻。庆元三年上尊号，谥仁怀，祔于太庙钦宗室，推恩后家十五人。五年，奉安神御于景灵宫。

　　兄二人：孝孙，靖康中以节钺换授右金吾卫上将军，卒赠开府含义同三同；孝章，一日孝庄，官至永庆军承宣使，卒赠昭化军节度使。

　　高宗宪节邢皇后，开封祥符人。父焕，朝请郎。高宗居康邸，以归聘之，封嘉国夫人。王出使，无人留居蕃衍宅。金人犯京师，夫人从三宫北迁。上皇遣曹勋归，夫人脱所御金环，使内侍持付勋曰：「幸为吾白大王，愿如此环，得早相见也。」王怜之。及即位，遥册为皇后，宫后亲属二十五人。

　　绍兴九年，后崩于五国城，年三十四。金人秘之，高宗虚中宫以待者十六年。显仁太后回銮，始得崩闻。上为辍朝，行释服之祭，谥懿节，祔主于别庙。

　　绍兴十二年八月，后梓宫至，攒于圣献太后梓宫之西北。帝思后，殊惨不乐，皇后吴氏知帝意，乃请为其侄珣、琚婚邢氏二女，以慰帝心。淳熙末，改谥宪节，祔高宗庙。

　　宪圣慈烈吴皇后，开封人。父近，以后贵，累官武翼郎，赠太师，追封吴王，谥宣靖。

　　近尝梦至一亭，扁曰「侍康」；傍植芍药，独放一花，殊妍丽可爱，花下白羊一，近寤而异之。后以乙未岁生，方产时，红光彻户外。年十四，高宗为康王，被选入宫，人谓「侍康」之徵。

　　王即帝位，后常以戎服侍左右。后颇知书，从幸四明，卫士谋为变，入问帝所在，后绐之以免。未几，帝航海，有鱼跃入御舟，后曰：「此周人白鱼之祥也。」帝大悦，封和义郡夫人。还越，进封才人。后益博习书史，又善翰墨，由是宠遇日至，与张氏并为婉仪，寻进贵妃。

　　显仁太后回銮，亦爱后。宪节皇后崩闻至，秦桧等累表请立中宫，太后亦为言。绍兴十三年，诏立贵妃为皇后。帝御文德殿授册，后即穆清殿廷受之。追王三代，亲属由后官者三十五人。

　　显仁太后性严肃，后身承起居，顺适其意。尝绘《古列女图》，置坐中为鉴；又取《诗序》之义，扁其堂曰「贤志」。

　　初，伯琮以宗子召入宫，命张氏育之。后时为才人，亦请得育一子，于是得伯玖，更名璩。中外议颇籍籍。张氏卒，并育于后，后视之无间。伯琮性恭俭，喜读书，帝与后皆爱之，封普安郡王。后尝语帝曰：「普安，其天日之表也。」帝意决，立为皇子，封建王。出璩居绍兴。

　　高宗内禅，手诏后称太上皇后，迁居德寿宫。孝宗即位，上尊号曰寿圣太上皇后。月朔，朝上皇毕，入见后如宫中仪。乾道七年，加号寿圣明慈。淳熙二年，以上皇行庆寿礼，复加寿圣齐明广慈之号。十年，以后年七十，亲属推恩有差。十二年，加尊号曰备德。上皇崩，遗诏改称皇太后。帝欲迎还大内，太后以上皇几筵在德寿宫，不忍舍去，因名所御殿曰慈福，居焉。光宗即位，更号寿圣皇太后，以寿皇故，不称太皇太后也。帝尝言及用人，后「宜崇尚旧臣。」绍熙四年，后寿八十，帝乃觐后，奉册礼，加尊号曰隆慈备福。五年正月，帝率群臣行庆寿礼，嘉王侍侧，后勉以读书辨邪正、立纲常为先。夏，孝宗崩，始正太皇太后之号。

　　时光宗疾未平，不能执丧，宰臣请垂帘主丧事，后不可。已而宰执请如唐肃宗故事，群臣发丧太极殿，成服禁中，许之。后代行祭尊礼。寻用枢密赵汝愚请，于梓宫前垂帘，宣光宗手诏，立皇子嘉王为皇帝。翌日，册夫人韩氏为皇后，撤帘。庆元元年，加号光祐，迁居重华宫。汝愚后以谪死，中书舍人汪义端目汝愚为李林甫，欲并逐其党，太后闻而非之。

　　三年十月，后寝疾，诏祷天地、宗庙、社稷，大赦天下，逾月而崩，年八十三。遗诰：「太上皇帝疾未痊愈，宜于宫中承重；皇帝服齐衰五月，以日易月。」诏服期年丧。谥曰宪圣慈烈，攒祔于永思陵。

　　潘贤妃，开封人，元懿太子母也。父永寿，直翰林医局官。高宗居康邸时纳之，邢后北迁，妃未有位号，帝即位，将立为后，吕好问谏止之，立为贤妃。太子薨，从隆祐太后于江西，逾年还。绍兴十八年薨。永寿，赠太子少师。

　　张贤妃，开封人。建炎初，为才人，有宠，进婕妤。帝欲择宗室子养禁中，辅臣问帝以宫中可付托者谁耶？帝曰：「已得之矣。」意在婕妤。已而伯琮入宫，年尚幼，婕妤与潘贤妃、吴才人方环坐，以观其所向。时贤妃新失皇子，意忽忽不乐，婕妤手招之，遂向婕妤。帝因命婕妤母之，是为孝宗。寻迁婉仪，十二年卒，上为辍朝二日，赠贤妃。弟萃，阁门宣赞舍人，妃薨，迁秩二阶。

　　刘贤妃，临安人。入宫为红霞帔，迁才人，累迁婕妤、婉容，绍兴二十四年进贤妃。颇恃宠骄侈，尝因盛夏以水晶饰脚踏，帝见之，命取为枕，妃惧，撤去之。淳熙十四年薨。

　　父懋，累官昭庆军节度使。金人南侵，献钱二万缗以助军兴费。懋子允升，绍兴末为和州防御使、知阁门事。奉使还，迁蕲州防物使、福州观察使。

　　刘婉仪，初入宫，封宜春郡夫人。寻进才人，与刘婉容俱被宠，进婉仪。婉仪颇恃恩招，尝遣人讽广州蕃商献明珠香药，许以官爵。舶官林孝泽言于朝，诏止其献。金人将叛盟，刘锜主战，幸医王继先从中沮之，因谋诛锜，帝不怿。一日，在婉仪位，有忧色。婉仪阴访得其言，以宽譬帝意。帝怪与继先言合，诘之，婉仪急，具以实对。帝大怒，托以他过废之。兄伉，累官和州防御使、知阁门事，婉仪既废，乃与祠罢归。

　　张贵妃，开封祥符人。初入宫，封永嘉郡夫人。乾道六年，进婉容。淳熙七年，封太上皇淑妃。十六年，进贵妃。绍熙元年薨。

　　美人冯氏，才人韩氏、吴氏、李氏、王氏俱被宠幸，后皆废。吴氏，中宫近属也，绍兴三十年，复故封。李氏、王氏俱明艳，淳熙末，上皇爱之。及崩，宪圣后见二才人，每感愤，孝宗即追告命，许自便。盖非常制云。

　　孝宗成穆郭皇后，开封祥符人。奉直大夫直卿之女孙，其六世祖为章穆皇后外家。孝宗为普安郡王时纳郭氏，封咸宁郡夫人。生光守及庄文太子、魏惠宪王恺、邵悼肃王恪。绍兴二十六年薨，年三十一，追封淑国夫人。三十一年，用明堂恩，赠福国夫人。既建太子，追封皇太子妃。及受禅，追册为皇后，谥恭怀，寻改安穆。及营阜陵，又改成穆，祔孝宗庙。

　　父瑊，累官昭庆军承宣使，追封荣王。孝宗待郭氏恩礼弥厚，然不假外戚以官爵。后弟师禹、师元，官不过承宣使，师元不及建节而卒。将内禅，师禹始除节度使。光宗朝，官至太保，封永宁郡王。

　　成恭夏皇后，袁州宜春人。曾祖令吉，为吉水簿。夏氏初入宫，为宪圣太后阁中侍御。普安郡王夫人郭氏薨，太后以夏氏赐王，封齐安郡夫人。即位，进贤妃。逾年，奉上皇命，立为皇后。乾道二年，谒家庙，亲属推恩十一人。三年崩，谥安恭。宁宗时，改谥成恭。

　　初，后之生也，有异光穿室，父协奇之，及长，以姿纳宫中。久之，父居益困，及归，客袁之僧舍，号夏翁。翁亡，后始贵。访得其弟执中，补承信郎、阁门祗候。未几，迁右武郎、阁门宣赞舍人，累迁奉国军节度使，提举万寿观。宁宗即位，加少保。逾年，卒于家。

　　初，执中与其微时妻至京，宫人讽使出之，择配贵族，欲以媚后，执中弗为动。他日，后亲为言，执中诵宋弘语以对，后不能夺。既贵，始从师学，作大字颇工，复善骑射。高宗行庆寿礼，近戚争献珍环，执中独大书「一人有庆，万寿无疆」以献。高宗喜，锡赉甚渥。尝为馆伴副使，连射皆命中，金人骇服。孝宗闻其才，将召用之，谢曰：「他日无累陛下，保全足矣。」人以此益贤之。

　　成肃谢皇后，丹阳人。幼孤，鞠于翟氏，因冒姓焉。及长，被选入宫。宪圣太后以赐普安郡王，封咸安郡夫人。王即位，进婉容。逾年，进贵妃。

　　成恭皇后崩，中宫虚位。淳熙三年，妃侍帝，过德寿宫，上皇谕以立后意。寻遣张去为传旨，立贵妃为皇后，复姓谢氏。亲属推恩者十人。光宗受禅，上尊号寿成皇后。孝宗崩，尊为皇太后。庆元初，加号惠慈。嘉泰二年，加慈佑太皇太后。三年崩，谥成肃，攒锜于永阜陵。

　　后性俭慈，减膳羊，每食必先以进御。服汗濯衣，有数年不易者。弟渊，以后贵，授武翼郎。后尝戒之曰：「主上化行恭俭，吾亦躬服汗濯，尔宜崇谦抑，远骄侈。」后历阁门宣赞舍人、带御器械。光宗朝，迁果州团练使。宁宗立，转莱州防御使，擢知阁门事，仍干办皇城司。三迁至保信军节度使，寻加太尉、开府仪同三司。成肃皇后崩，遗诰赐渊钱十万缗、金二千两、田十顷，僦缗日十千。后累升三少，封和国公。嘉定四年薨，赠太保。

　　蔡贵妃，初入宫，为红霞帔，封和义郡夫人，进婉容。淳熙十年冬，拜贵妃。十二年秋薨。父滂，宜春观察使。

　　李贤妃，初入宫，为典字，转通义郡夫人，进婕妤。淳熙十年卒，赠贤妃。时李焘在经筵，尝谏省后宫费。帝曰：「朕老矣，安有是？近葬李妃用三万缗耳。」帝虽在位久，后宫宠幸，无著闻者。

　　光宗慈懿李皇后，安阳人，庆远军节度使、赠太尉道之中女。初，后生，有黑凤集道营前石上，道心异之，遂字后曰凤娘。道帅湖北，闻道士皇甫坦善相人，乃出诸女拜坦。坦见后，惊不敢受拜，曰：「此女当母天下。」坦言于高宗，遂聘为恭王妃，封荣国夫人，进定国夫人。乾道四年，生嘉王。七年，立为皇太子妃。

　　性妒悍，尝诉太子左右于高、孝二宫，高宗不怿，谓吴后曰：「是妇将种，吾为皇甫坦所误。」孝宗亦屡训后：「宜以皇太后为法，不然，行当废汝。」后疑其说出于太后。

　　及太子即位，册为皇后。光宗欲诛宦者，近习皆惧，遂谋离间三宫。会帝得习疾，孝宗购得良药，欲因帝至宫授之。宦者遂诉于后曰：「太上合药一大丸，俟宫车过即投药。万一有不虞，其奈宗社何？」后觇药实有。心衔之。顷之，内宴，后请立嘉王为太子，孝宗不许。后曰：「妾六礼所聘，嘉王，妾亲生也，何为不可？」孝宗大怒。后退，持嘉王泣诉于帝，谓寿皇有废立意。帝惑之，遂不朝太上。

　　帝尝宫中浣手，睹宫人手白，悦之。他日，后遣人送食合于帝，启之，则宫人两手也。又黄妃有宠，因帝亲郊，宿斋宫，后杀之，以暴卒闻。是夕风雨大作，黄坛烛尽灭，不能成礼。帝疾由是益增剧，不视朝，政事多决于后矣。后益骄奢，封三代为王，家庙逾制，卫兵多于太庙。后归谒家庙，推恩亲属二十六人、使臣一百七十二人，下至李氏门客，亦奏补官。中兴以来未有也。

　　是时，帝久不朝太上，中外疑骇。绍熙四年九月重明节，宰执、侍从，台谏连章请帝过宫。给事中谢深甫言：「父子至亲，天理昭然。太上之爱陛下，亦犹陛下之爱嘉王。太上春秋高，千秋万岁后，陛下何以见天下？」帝感悟，趣命驾朝重华宫。是日，百官班列俟帝出，至御屏，后挽留帝入，曰：「天寒，官家且饮酒。」百僚、侍卫相顾莫敢言。中书舍人陈傅良引帝裾请毋入，因至屏后，后叱曰：「此何地，尔秀才欲所头邪？」傅良下殿恸哭，后复使人问曰：「此何理也。」傅良曰：「子谏父不听，则号泣而随之。」后益怒，遂传旨罢还宫。其后孝宗崩，帝不能亲执丧。

　　宰相赵汝愚谋内禅，立宁宗，尊后曰太上皇后，上尊号曰寿仁。庆元六年崩，年五十六，谥慈懿。

　　黄贵妃，淳熙末在德寿宫，封和义郡夫人。光宗为皇太子，傍无侍姬，上皇以夫人赐之，遂专宠。即位，拜贵妃。绍熙二年冬十一月，为皇后李氏所杀。帝闻而成疾。又有张贵妃，亦旧侍东宫，次婕妤符氏，后出嫁于民间。

　　宁宗恭淑韩皇后，相州人，其六世祖为忠献王琦。初，后与姊俱被选入宫，后能顺适两宫意，遂归平阳郡邸，封新安郡夫人，进崇国夫人。王受禅，册夫人为皇后。后父同卿，由知泰州升扬州观察使；母庄氏，封安国夫人。

　　庆元六年崩，谥恭淑。同卿累迁庆远军节度使，加太尉。庆元五年卒，赠太师，谥恭靖。

　　同卿季父侂胄，自以有定策功，声势熏灼。同卿每惧满盈，不敢干政。时天下皆知侂胄为后族，不知同卿乃后父也。同卿没一年而后崩，侂胄竟败，人始服其善远权热去。同卿子竢，后兄也，官至承宣使。

　　恭圣仁烈杨皇后，少以姿容选入宫，忘其姓氏，或云会稽人。庆元元年三月，封平乐郡夫人。三年四月，进封婕妤。有杨次山者，亦会稽人，后自谓其兄也，遂姓杨氏。

　　五年，进婉仪。六年，进贵妃。恭淑皇后崩，中宫未有所属，贵妃与曹美人俱有宠。韩侂胄见妃任权术，而曹美人性柔顺，劝帝立曹。而贵妃颇涉书史，知古今，性复机警，帝竟立之。

　　次山客王梦龙知其谋，密以告后，后深衔之，与次山欲因事诛侂胄。会侂胄议用兵中原，俾皇子严入奏：「侂胄再起兵端，将不利于社稷。」帝不答。后从傍赞之甚力，亦不答。恐事泄，俾次山择廷臣可任者，与共图之。礼部侍郎史弥远，素与侂胄有隙，遂欣然奉命。参知政事钱象祖，尝谏用兵贬信州，弥远乃先告之。礼部尚书卫泾、著作郎王居安、前右司郎官张鎡皆预其谋。开禧三年十一月三日，侂胄方早朝，弥远密遣中军统制夏震伏兵六部桥侧，率健卒拥侂胄至玉津园，槌杀之。复命弥远。象祖等俱赴延和殿，以殛侂胄闻，帝不之信，越三日，帝犹谓其未死。盖是谋悉出中宫及次山等，帝初不知也。

　　后既诛侂胄，弥远日益贵用事。嘉定十四年，帝以国嗣未定，养宗室子贵和，立为皇子，赐名竑。弥远为丞相，既信任于后，遂专国政，竑渐不能平。初，竑好琴，弥远买美人善琴者纳之，而私厚美人家，令伺皇子动静。竑嬖之，一日，竑指舆地图示美人曰：「此琼崖州也，他日必置史弥远于此地。」美人以告弥远。竑又书字于几曰：「弥远当决配八千里。」竑左右皆弥远腹心，走白弥远。弥远大惧，阴蓄异志，欲立他宗室子昀为皇子，遂阴与昀通。

　　十七年闰八月丁酉，帝大渐，弥远夜召昀入宫，后尚未知也。弥远遣后兄子谷及石以废立事白后，后不可曰：「皇子先帝所立，岂敢擅变？」是夜，凡七往反，后终不听。谷等乃拜泣曰：「内外军民皆已归心，苟不立之，祸变必生，则杨氏无唯类矣。」后默然良久，曰：「其人安在？」弥远等召昀入，后拊其背曰：「汝今为吾子矣！」遂矫诏废竑为济王，立昀为皇子，即帝位，尊皇后曰皇太后，同听政。

　　宝庆二年十一月戊寅，加尊号寿明。绍定元年正月丙子，复加慈睿。四年正月，后寿七十，帝率百官朝慈明殿，加尊号寿明仁福慈睿皇太后。十二月辛巳，后不豫，诏祷祠天地、宗庙、社稷、宫观，赦天下。五年十二月壬午，崩于慈明殿。寿七十有一，谥恭圣仁烈。

　　次山官至少保，封永阳郡王。次山二子：谷封新安郡王，石永宁郡王。自有传。侄孙镇，尚理宗女周汉公主，官至左领军卫将军、附马都统。宗族凤孙等，皆任通显云。

　　理宗谢皇后，讳道清，天台人。父渠伯，祖深甫。后生而黧黑，ＳＬ一目。渠伯早卒，家产益破坏。后尝躬亲汲饪。

　　初，深甫为相，有援立杨太后功，太后德之。理宗即位，议择中宫，太后命选谢氏诸女。后独在室，兄弟欲纳入宫，诸父攑伯不可，曰：「即奉诏纳女，当厚奉资装，异时不过一老宫婢，事奚益？」会元夕，县有鹊来巢灯山，众以为后妃之祥。攑伯不能止，乃供送后就道。后旋病疹，良已，肤蜕，莹白如玉；医又药去目ＳＬ。时贾涉女有殊色，同在选中。及入宫，理宗意欲立贾。太后曰：「谢女端重有福，宜正中宫。」左右亦皆窃语曰：「不立真皇后，乃立假皇后邪！」帝不能夺，遂定立后。初封通义郡夫人，宝庆三年九月，进贵妃，十二月，册为皇后。

　　后既立，贾贵妃专宠；贵妃薨，阎贵妃又以色进。后处之裕如，略不介怀。太后深贤之，而帝礼遇益加焉。开庆初，大元兵渡江，理宗议迁都平江、庆元，后谏不可，恐摇动民心，乃止。

　　理宗崩，度宗立。咸淳三年，尊为皇太后，号寿和圣福。进封三代：父渠伯，魏王；祖深甫、曾祖景之，皆鲁王。宗族男女各进秩赐封赏赉有差。度宗崩，瀛国公即位，尊为太皇太后。太后年老且疾，大臣屡请垂帘同听政，强之乃许。加封五代。

　　太后以兵兴费繁，痛自裁节，汰慈元殿提举已下官，省泛索钱缗月万。平章贾似道兵溃，陈宜中上疏请正其罪。太后曰：「似道勤劳三朝，岂宜以一旦罪而失遇大臣礼？」先削其官，后乃置法贬死。

　　京朝官闻难，往往避匿遁去。太后命揭榜朝堂曰：「我国家三百年，待士大夫不薄。吾与嗣君遭家多难，尔小大臣不能出一策以救时艰，内则畔官离次，外则委印弃城，避难偷生，尚何人为？亦何以见先帝于地下乎？天命未改，国法尚存。凡在官守者，尚书省即与转一次；负国逃者，御史觉察以闻。」

　　德祐元年六月朔，日食既，太后削「圣福」以应天变。丞相王龠老病，陈宜中、留梦炎庸懦无所长，日坐朝堂相争戾。而张世杰兵败于焦山，宜中弃官去。太后累召不至，遗书宜中母，使勉之。十月，始还朝。太后又亲为书召夏贵等兵，曰：「吾母子不足念，独不报先帝德乎？」贵等亦罕有至者。

　　是月，大元兵破常州，太后遣陆秀夫等请和，不从。宜中即率公卿请迁都，太后不许，宜中痛哭固请，不得已从之。明日当启行，而宜中仓卒失奏，于是宫车已驾，日且暮而宜中不至，太后怒而止。明年正月，更命宜中使军中，约用臣礼。宜中难之，太后涕泣曰：「苟存社稷，臣，非所较也。」未几，大元兵薄皋亭山，宜中宵遁，文武百官亦潜相引去。

　　二月辛丑，大军驻钱塘，宋亡。瀛国公与全后入朝，太后以疾留杭。是年八月，至京师，降封寿眷郡夫人。越七年终，年七十四，无子。

　　兄奕，宋时封郡王。侄堂，两浙镇抚大使，尚荣郡公主；暨、并节度使，端平初，颇干国政云。

　　度宗全皇后，会稽人，理宗母慈宪夫人侄孙女也。略涉书史，幼从父昭孙知岳州。开庆初，秩满归，道潭州。时大元兵自罗鬼入破全、衡、永、桂，围潭州，人有见神人卫城者，已而潭独不下。逾年事平，至临安。

　　会忠王议纳妃。初，丁大全请选知临安府顾嵓女，已致聘矣；大全败，嵓亦罢去。台臣论嵓大全党，宜别选名族以配太子。臣僚遂言全氏侍其父昭孙，往返江湖，备尝艰险；其处贵富，必能尽警戒相成之道。理宗以母慈宪故，乃诏后入宫，问曰：「尔父昭孙，昔在宝祐间没于王事，每念之，令人可哀。」后对曰：「妾父可念，淮、湖之民尤可念也。」帝深异之，诏大臣曰：「全氏女言辞甚令，宜配冢嫡，以承祭祀。」

　　景定二年十一月，诏封永嘉郡夫人。十二月，册为皇太子妃。弟永坚等补承信郎、直秘阁。

　　度宗立，咸淳三年正月，册为皇后。追赠三代，赐家庙、第宅。弟清夫、庭辉等一十五人，各转一官。五年三月，后归宁，推恩姻族五十六人，进一秩。咸平郡夫人全氏三十二人，各特封有差。

　　后生子不育，次生瀛国公。十年，度宗崩，瀛国公立，册为皇太后。宋亡，从瀛国公入朝于燕京。后为尼正智寺而终。

　　杨淑妃，初选入宫为美人。咸淳三年，进封淑妃。推恩亲属幼节等三十四人进秩有差。生建国公昰。宋亡，是走温州，又走福州。众推为主，册妃为太后；封弟昺卫王。昺，修容俞氏所生也。

　　至元十四年，大军围昰于海上。明年四月，昰卒，昺代立。十六年春二月，昺投海死，妃闻之大恸，曰：「我艰关忍死者，正为赵氏祭祀尚有可望尔，今天命至此，夫复何言！」遂赴海死。其将张世杰葬之海滨。 
　
　



　
                   
列传第三宗室一
　
　　○魏王廷美燕王德昭秦王德芳秀王子侢附

　　昔周之初兴，大封建宗室，及其东迁，晋、郑有同奖之功。然其衰也，干弱而枝强。后世于是有矫其失者，而封建不复古矣。宋承唐制，宗王襁褓即裂土而爵之。然名存实亡，无补于事。降至疏属，宗正有籍，玉牒有名，宗学有教，郊祀、明堂，遇国庆典，皆有禄秩。所寓州县，月有廪饩。至于宗女适人，亦有恩数。然国祚既长，世代浸远，恒产丰约，去士庶之家无甚相远者。靖康之乱，诸王骈首以弊于金人之虐，论者咎其无封建之实，故不获维城之助焉。

　　虽然，东都之仁宗，南渡之高、宁，元良虚位，立继小宗，大策一定，卒无动摇，磐石之固，亦可知矣。且宋于宗室，稍有过差，君臣之间，不吝于改，尤不惮于言。涪陵、武功，真宗即位，寻议追复改葬，封其子孙。濮邸尊称，言者惟务格非，不少避忌。宋末济邸，国事将亡，谏疏不息，必褒恤而后止。是盖历代之所难得者欤！表而出之，作《宗室传》，

　　魏悼王廷美字文化，本名光美，太平兴国初，改今名。太祖兄弟五人：兄光济，早亡，宋兴，追封邕王，改曹王；弟光义，即太宗；次廷美；次光赞，幼亡，追封夔王，改岐王。

　　建隆元年，授廷美嘉州防御使。二年，迁兴元尹、山南西道节度使。乾德二年，加同中书门下平章事。开宝六年，加检校太保、待中、京兆尹、永兴军节度使。太宗即位，加中书令、开封尹，封齐王，又加检校太师。从征太原，进封秦王。

　　七年三月，或告秦王廷美骄恣，将有阴谋窃发。上不忍暴其事，遂罢廷美开封尹，授西京留守，赐袭衣、通犀带，钱千万缗，绢、彩各万匹，银万两，西京甲第一区。诏枢密使曹彬饯廷美于琼林苑。以太常博士王遹判河南府事，开封府判官阎矩判留守事。以如京使柴禹锡为宣徽北院使兼枢密副使，杨守一为东上阁门使充冯枢密都承旨，赏其苦廷美阴谋功也。左卫将军、枢密承旨陈从龙为左卫将军，皇城使刘知信为右卫将军，弓箭库使惠延真为商州长史，禁军列校皇甫继明责为汝州马步军都指挥使，定人王荣为濮州教练使，皆坐交通廷美及受其燕犒也。荣未行，或又告荣尝与廷美亲吏狂言：「我不久当得节帅。」坐削籍，流海岛。

　　会赵普再相，廉得卢多逊与廷美交通事上闻。上怒，责授多逊兵部尚书，下御史狱。搏系中书守当官赵白、秦府孔目官阎密、小吏王继勋、樊德明、赵怀禄、阎怀忠等，命翰林学士承旨李昉、学士扈蒙、卫尉卿崔仁冀、膳部郎中兼御史知杂滕中正杂治之。多逊自言：累遣赵白以中书机事密告廷美。去年九月中，又令赵白言于廷美云：「愿宫车晏驾，尽力事大王。」廷美遣樊德明报多逊云：「承旨言正会我意，我亦愿宫车早晏驾。」私遗多逊马箭等，多逊受之。

　　阎密初给事廷美，上即位，补殿直，仍隶秦王府，恣横不法，言多指斥。王继勋尤为廷美亲信，尝使求访声妓，怙势取货，赃污狼藉。樊德明素与赵白游处，多逊因之以结廷美。廷美又遣赵怀禄私召同母弟军器库副使赵廷俊与语。阎怀忠尝为廷美诣淮海王钱俶求犀玉带、金酒器，怀忠受俶私遗白金百两、金器、绢扇等。廷美又尝遣怀忠赍银碗、锦彩、羊酒，诣其妻父御前忠佐马军都军头开封潘潾营燕军校。至是，皆伏罪。

　　诏文武常参官集议朝堂。太子太师王溥等七十四人奏：「多逊及廷美顾望兄诅，大逆不道，宜行诛灭，以正刑章。赵白等处斩。」诏削夺多逊官爵，并家属流崖州；廷美勒归私第；赵白、阎密、王继勋、樊德明、赵怀禄、阎怀忠皆斩于都门外，籍其家财。诏：「秦王廷美男女等宜正名称，贵州防御使德恭等仍为皇侄；皇侄女适韩氏去云阳公主之号；右监门将军韩崇业降为右千牛卫率府率，仍去附马都尉之号：并发遣西京，就廷美居止。」五月，贬西京留守判官阎矩为涪州司户参军，前开封推官孙屿为融州司户参军，皆秦王廷美官属，坐辅导无状也。

　　赵普以廷美谪居西洛非便，复教知开封府李符上言：「廷美不悔过，怨望，乞徙远郡，以防他变。」诏降廷美为涪陵县公，房州安置。妻楚国夫人张氏，削国封。命崇仪使阎彦进知房州，监察御史袁廓通判州事，各赐白金三百两。八年正月，涪陵县公廷美母陈国夫人耿氏卒。雍熙元年，廷美至房州，因忧悸成疾而卒，年三十八。上闻之，呜咽流涕，谓宰相曰：「廷美自少刚愎，长益凶恶。朕以同气至亲，不忍置之于法，俾居房陵，冀其思过。方欲推恩复旧，遽兹殒逝，痛伤奈何！」因悲泣，感动左右，遂下诏追封廷美为涪王，谥曰悼，为发哀成服。

　　其后，太宗从容谓宰相曰：「廷美母陈国夫人耿氏，朕乳母也，后出嫁赵氏，生廷俊。朕以廷美故，令廷俊属鞬左右，而廷俊泄禁中事于廷美。迩者，凿西池，水心殿成，桥梁未备，朕将泛舟往焉。廷美与左右谋，欲以此时窃发，不果，即诈称疾于邸，俟朕临省，因而为变。有告其事者，若命有司穷究，则廷美罪不容诛。朕不欲暴扬其丑，及卢多逊交通事发，止令居守西洛。而廷美不悔过，益怨望，出不逊语，始命迁房陵以全宥之。至于廷俊，亦不加深罪，但从贬宥。朕于廷美，盖无负矣！」言未讫，为之恻然。李昉对曰：「涪陵悖逆，天下共闻。西池，禁中事，若非陛下季曲宣示，臣等何由知之。」

　　初，昭宪太后不豫，命太祖传位太宗，因顾谓赵普曰：「尔同记吾言，不可违也。」命普于榻前为约誓书，普于纸尾书云「臣普书」，藏之金匮，命谨密宫人掌之。或谓昭宪及太祖本意，盖欲太宗传之廷美，而廷美复传之德昭。故太宗既立，即令廷美尹开封，德昭实称皇子。德昭不得其死，德芳相继夭绝，廷美始不自安。已而柴禹锡等告廷美阴谋，上召问普，普对曰：「臣愿备枢轴以察奸变。」退复密奏：「臣忝旧臣，为权幸所沮。」因言昭宪太后顾命及先朝自朔之事。上于宫中访得普前所上章，并发金匮得誓书，遂大感悟。召普谓曰：「人谁无过，朕不待五十，已尽知四十九年非矣。」辛亥，以普为司徒兼侍中。他日，太宗尝以传国之意访之赵普，普曰：「太祖已误，陛下岂容再误邪？」于是廷美遂得罪。凡廷美所以遂得罪，普之为也。

　　至道初，命司门员外郎孙蠙为皇侄、诸孙教授，廷美诸子之在京者肆业焉。真宗即位，追复皇叔涪王廷美西京留守、检校太师兼中书令、河南尹、秦王；张氏，楚国夫人。咸平二年闰三月，诏择汝、邓地，改葬汝州梁县之新丰乡。仁宗即位，赠太师、尚书令。徽宗即位，改封魏王。

　　子十人：德恭、德隆、德彝、德雍、德钧、德钦、德润、德文、德愿、德存。故事，皇族封王者物故，则本宫之长封国公，其后以次受封。于是，德钧子承简属最长，袭封徐国公，官至保康军留后；赠彰化军节度使、安定郡王，谥和懿。承简既薨，德雍子承亮袭封昌国公；神宗即位，拜感德军节度使，改封荣。

　　熙宁二年，诏宣祖、太祖、太宗之子，皆择其后一人为宗，世世封公，以奉其祀，不以服属尽故杀其恩礼。三年，太常礼院言：「本朝近制，诸王之后，皆用本宫最长一人封公继袭。去年诏祖宗之子皆择其后一人为宗，世世封公，即与旧制有异。按礼文，诸王、公、侯、伯、子、男，皆子孙承嫡者传袭。若无嫡子及有罪疾，立嫡孙；无嫡孙，以次立嫡子同母弟；无母弟，立庶子；无庶子，立嫡孙同母弟；无同母弟，立庶孙。曾孙以下准此。合依礼令，传嫡承袭。」诏可。乃以承亮为秦国公，奉秦王廷美祀。明年薨，赠乐平郡王，谥曰恭静。子克愉嗣。克愉卒，子叔牙嗣。元符三年，改今封。

　　德恭字复礼，太平兴国四年，以皇子出阁，拜贵州防御使。廷美徙房陵，诸子悉从行，因免官。廷美卒，复以德恭为峰州刺史，弟德隆为瀼州刺史韩崇业，为静难行军司马。雍熙元年十二月，诏以德恭为左武卫大将军，封安定郡侯，判济州；德隆为右武卫大将军，封长宁郡侯，判沂州。诸弟皆随赴治所。令高品卫绍钦送至州，常奉外岁给钱三百万。命起居舍人韩检、右补阙刘蒙叟分任二州通判。上临遣之，曰：「德恭等始历郡，善裨赞之。苟有阙失而不力正，止罪尔等。」

　　端拱元年，进封德恭安定郡公。淳化四年，改左骁卫大将军。至道二年，加左神武大将军。真宗嗣位，就转左武卫大将军。咸平二年召赴阙，改封乐平郡公，判虢州。乞奉朝请，从之。迁胜州团练使。景德初，改衡州防御使。三年，被疾，子承庆刲股肉食之。五月，卒，年四十五。上临哭之恸，废朝三日。赠保信军节度使，追封申国公。天禧二年，从承庆请，加赠护国军节度兼侍中。明道二年，追封高密郡王，谥慈惠。子承庆、承寿。

　　承庆，官至和州团练使卒赠武信军节度使、循国公。子六人，克继，善楷书，尤工篆隶，宗正荐之，仁宗亲临试，主令监蔡邕古文法写《论语》、《诗》、《书》；复诏与朝士分隶《石经》。帝曰：「李阳冰，唐室之秀。今克继，朕之阳冰也。」训子弟力学，一门登儒科者十有二人。尝进所集《广韵字源》，帝称善，藏之秘阁。元祐五年，以定武军节度观察留后卒，赠开府仪同三司、建国公，谥章靖。

　　承寿，终南作坊使，赠德州刺史、武当侯。子四人，克己，晓音律，尝作《雅乐图》乐曲以献。侍宴大清楼，进所学虞世南书，赐器加等。终右千牛卫大将军，赠深州防御使、饶阳侯。子叔韶字君和，庆历六年，与诸宗子帝前临真宗御书，选第一。皇祐初，进所为文，召试学士院中等，赐进士及第。自太子右监门率府副率迁右领军卫将军，入谢，命坐赐茶。仁宗曰：「宗子好学者颇多，独尔以文章第进士，前此盖未有也。朕欲天下知属籍有贤者，宜勿忘所学。」叔韶顿首谢，既退，又出《九经》赐之。迁右屯卫大将军。至和中，上书求试烦剧，加领贺州刺史，终和州防御使，赠镇东节度观察留后、会稽郡公。克脩字子庄，仁宗为皇子时，得出入禁中侍学，故仁宗待遇殊厚。帝尝御大清楼召宗室试书，以克脩为善。终右神武军大将军、成州团练使，赠同州观察使、冯翊侯。子叔充，父早世，异母弟叔瑁甚幼，叔充拊视诲敕成人。先是，继母无叙封法，叔充请于朝，诏从之，遂为定制。藏书至万卷。子九人，登科者三。卒官唐州防御使，赠崇信军节度使、尹国公，谥孝齐。遗表祈任子，有司格不下，子抚之抗章自列，乞如外官法。朝廷从其请。宗室正任有遗恩自此始。

　　德隆字日新。雍熙三年，卒官沂州守，年二十三，赠宁远军节度，追封临沂郡公。天禧二年，从其子承训之请，加赠崇信军节度、同平章事。承训官至顺州刺史，卒赠深州团练使。

　　德彝字可久，太祖召鞠于宫中。德降卒，授右千牛卫大将军，封长宁郡侯，代兄德隆判沂州，时年十九。飞蝗入境，吏民请坎瘗火焚之，德彝曰：「上天降灾，守臣之罪也。」乃责躬引咎，斋戒致祷，既而蝗自殪。儒生乙恕者，郊居肄业，一日，有尸横舍下，所司捕恕抵狱，将置于法。德彝疑其冤，命他司按之无异，因令缓刑以俟。未几，果获杀人者，恕遂得释。进封郡公。淳化四年，为右监门卫大将军，迁左武卫大将军，改封广平。部民诣阙乞留，有诏嘉奖。真守初，召还。咸平二年，命判滁州，与德恭并留不遣。三年，授徐州刺史，累迁保信军节度观察留后。大中祥符八年卒，年四十九。上临奠，废朝三日。赠昭信军节度使，追封信都郡王，谥安简。明道二年，改封颍川。

　　子承谟，前卒；承矩，终庄宅使，赠博州刺使；承勖至供奉官，赠六宅副使；承节、承拱，并西京作坊使；承街，内殿崇班；承锡，供奉官。

　　德雍字仲达，淳化初，授右骁卫将军，历右羽林、龙武二将军，累廷蔡州观察使、咸宁郡公，终天平军节度观察留后，赠宣德军节度、同中书门下平章事，谥康简。明道中，追封广陵郡王。

　　子承睦、承亮。承睦，终左领军卫大将军、彭州团练、虔州观察使、南康侯；承亮，封秦国公，事见上。

　　德钧字子正，性和雅，善书翰，好为篇什。淳化初，拜右武卫将军，四迁至右卫将军。景德二年，加右监门卫大将军。四年，卒，赠河州观察使，追封安乡侯。时妻亦卒，男女十四人皆幼，上甚嗟悼之。

　　子承震，早卒；承绪，供奉官；承伟、承雅、承裔、承鉴、承则，并西京作坊使；承裕，礼宾副使；承翊，内殿崇班；承简，袭徐国公；承干，终怀州防御使，赠保静军节度使、萧国公，子克敦，嗜经术，以宗正荐，召试中选，赐钱三十万。元丰间，集父承干遗文以进，神宗嘉之，诏：「承干父子以艺文儒学名于宗藩，宜有褒劝。」于是追封承干为东平王，而赐克敦敕书奖谕。以宣州观察使卒，赠开府仪同三司、和国公。

　　德钦字丕从。淳化元年，授右屯卫将军，四迁右羽林将军。景德元年六月卒，年三十一。赠云州观察使，追封云中侯。子承遵，西京作坊使。

　　德润字温玉，颇好学，善为诗。淳化元年，始授右领军卫将军，四迁右羽林将军。咸平六年二月卒，年三十九。赠应州观察使，追封金城侯。

　　德文字子矼，淳化初，授右监门卫将军，累迁滑州观察使、冯翊郡公。少好学，凡经史百家，手自抄撮，工为辞章。真宗以其刻励如诸生，尝因进见，戏呼之日「五秀才」，宫中由是悉称之。德文本廷美第八子，其兄三人早卒，故德文于次为第五也。帝封泰山、祀汾阴、幸亳，德文必奏赋颂。帝每赐诗，辄令属和。数言愿得名士为师友，特命翰林学士杨亿与之游。亿卒，为诗十章悼之。天圣中，迁横海军节度观察留后，拜昭武军节度使，易感德、武胜二军，加同中书门下平章事。仁宗尝称为「五相公」而不名。庆历四年，宗室王者四人，以德文属尊且贤，方汉东平王苍，进封东平郡王，加兼侍中。德文虽老，嗜学不倦。晚被足疾，不能朝。六年，薨，年七十二。初得疾，仁宗临视，亲调药饮之。及讣闻，复临哭，赠太尉、中收令、申王，谥恭裕。子六人，承显，以王后袭封康国公，官至昭化军节度使。薨，年七十四，赠太尉、乐平郡王。

　　德愿字公谨，淳化元年，授右千牛卫大将军，三进秩为左武卫大将军。咸平二年闰三月卒，年二十四。赠凉州观察使，追封姑臧侯。

　　德存字安世，九岁授右千牛卫将军，历监门，至骁卫。从祠泰山，领奖州刺史。祀汾阴，以恩迁右羽林将军。大中祥符四年六月卒，年三十。赠洮州观察使，追封洮阳侯。子承衍，礼宾副使。

　　太祖四子：长滕王德秀，次燕懿王德昭，次舒王德林，次秦康惠王德芳。德秀、德林皆早亡，徽宗时，追赐名及王封。

　　燕懿王德昭字日新，母贺皇后。乾德二年出阁。故事，皇子出阁即封王。太祖以德昭冲年，欲其由渐而进，授贵州防御御。开宝六年，授兴元尹、山南西道节度使、检校太傅、同中书门下平章事，终太祖之世，竟不封以王爵。太宗太平兴国元年，改京兆尹，移镇永兴，兼侍中，始封武功郡王。诏与齐王廷美自今朝会宜班宰相之上。三年二月，娶太子太傅王溥女，封韩国夫人。是冬郊祀，加检校太尉。

　　四年，从征幽州。军中尝夜惊，不知上所在，有谋立德昭者，上闻不悦。及归，以北征不利，久不行太原之赏。德昭以为言，上大怒曰：「待汝自为之，赏未晚也！」德昭退而自刎。上闻惊悔，往抱其尸，大哭曰：「痴儿何至此邪！」赠中书令，追封魏王，赐谥，后改吴王，又改越王。德昭喜愠不形于色。真宗即位，赠太傅。乾兴初，加赠太师。子五人：惟正，惟吉，惟固，惟忠，惟和。

　　庆历四年，诏封十王之后，以惟忠子从蔼袭封颍国公，而惟吉子守巽以冀王后最长，与从蔼同封。守巽官至和州防御使，赠武成军节度使、楚国公。从蔼至齐州防御使，赠武胜军节度观察留后、韩国公。守巽、从蔼卒，以惟忠子从信袭封荣国公，官至雄州防御使，赠保宁军节度使、楚国公。从信卒，以惟忠之孙、从恪子世规袭封崇国公，官至右龙武大将军、沂州防御使以卒。守巽子世清，累官茂州防御使。以本宫之长，得封申国公。熙宁中，坐上书请袭曾祖越懿王封不当，夺一官。既而议者是其说，乃迁越州观察使，袭封越国公，进会稽郡王，至保信军留后。爱诸弟，作棣萼会于邸中。会元丰升祔四后，受命告庙，方属疾，自力就事，未几薨。赠安化军节度使、开府仪同三司、虢王，谥恭安。子令廓嗣，元符三年，改今封。

　　先是，熙宁中，诏封楚康惠王之孙从式为安定郡王，奉太祖祀。及从式薨，乃以懿王曾孙世准袭封安定郡王。世准，从蔼子也。为人内恕外严，无绮罗金玉之好，凡天子郊庙，必从祀。由金州观察使拜保静军节度使。薨年六十八，赠开府仪同三司，追封成王。世开袭封。

　　世开，从诲子、惟和孙也。七八岁，日诵万言，既长，学问该治。事后母孝，抚孤侄如己子。宫官吴申为御史，荐其学行，命试学士院，累召不赴。神宗褒异之，召对便殿，论事甚众。时宫僚有缺，不即请，而以他官摄，故私谒公行。宗女当嫁，皆富家大姓以货取，不复事铨择。世开悉言之，帝嘉纳，欲以为宗正，固辞，乃进一官。以其所列著为令。官至奉国军留后。薨，赠开府仪同三司，追封信王，谥献敏。世雄嗣。

　　世雄亦从蔼子，少力学知名。熙宁中，诏宗子以材能自表见者，官长及学官以名上。世雄子令铄在选中。尝请营都宅以处疏属，立三舍以训学者。诏用其议，置两京敦宗院，六宫各建学。徽宗即位，以世雄于太祖之宗最为行尊，拜崇信军节度使，袭安定郡王，知大宗正事。崇宁四年薨，年七十五。赠太尉，追封淄王，谥恭宪。世福袭封。

　　世福，从信子。官至集庆军节度使。薨，赠仪王。令荡袭爵。令荡，秦康惠王曾孙也。

　　惟正，天圣七年，以久病，帝欲尉安之，由保信军节度观察留后、乐安郡公特拜建宁军节度使。卒，赠侍中，追封同安郡王，谥僖靖。无子，以弟惟忠子从谠为嗣，官至左龙武大将军、温州团练使。坐射杀亲事官削官爵，幽之别宅。从谠少好学，以刚褊废，遂自刭死。帝甚悼之。赠济州防御使、济南侯。

　　惟吉字国祥，母郑国夫人陈氏。惟吉生甫弥月，太祖命辇至内廷，择二女媪养视之，或中夜号啼，必自起抚抱。三岁，作弱弓轻矢，植金钱为的，俾之戏射，十发八中，帝甚奇之。五岁，日读书诵诗。帝尝射飞鸢，一发而中，惟吉从旁雀跃，喜甚，帝亦喜，铸黄金为奇兽、瑞禽赐之。常乘小乘舆及小鞍鞁马，命黄门拥抱，出入常从。太祖崩，惟吉裁六岁，昼夜哀号，孝章皇后慰谕再三，始进饘粥。太宗即位，犹在禁中，日侍中食。太平兴国八年，始出居东宫，授左监门卫将军，封平阳郡侯，加左骁卫大将军，进封安定郡公。淳化四年，迁左羽林军大将军。至道二年，授阆州观察使。凡邸第供亿，车服赐与，皆与诸王埒，自余王子不得偕也。真宗即位，授武信军节度，加同平章事。时石保吉先为使相，诏惟吉班其上。大中祥符初，封泰山，以疾不从行，诏许疾愈驰诣行在。还顿郓州，惟吉迎谒，上劳问再三，改感德军节度。明年，疾复作，上屡临省之，亲视灼艾，日给御膳，为营佛事。三年五月薨，时年四十五。废朝五日，赠中书令，追封南阳郡王，谥康孝。

　　惟吉好学，善属文，性至孝。孝章皇后抚养备至，亲为栉沐。咸平初，以太祖孝章画像、服玩、器用赐惟吉，岁时奠享，哀慕甚至。每诵《诗》至《蓼莪篇》，涕泗交下，宗室推其贤孝。雅善草隶飞白，真宗次为七卷，御制序，命藏秘阁。其子守节，以父所书《真草千文》以献，诏书褒答，仍付史馆。追赠太尉，明道二年封冀王。子守节、守约、守巽、守度、守廉、守康。

　　守节，累迁彰化军节度观察留后、同知大宗正事。卒赠镇江军节度使，追封丹阳郡王，谥僖穆。子世永、世延。世永，袭邢国公，官至镇南军留后，熙宁元年薨，赠昭信军节度使、南康郡王，谥修孝。世延，终右武卫大将军、绛州防御使，赠武宁军节度观察留后、彭城郡公。

　　宁约，终内园使、康州刺史，赠沂州团练使。子世静、世长。世静，至左武卫大将军、均州防御使，卒赠镇海军节度观察留后、北海郡公。世长，终左武卫大将军、解州防御使，赠张信军节度观察留后、济阳郡公。守巽及其子世清，事见上。守度，终左领军卫大将军、英州团练使，赠广州观察使、卢江侯。守廉，终供备库副使，赠内藏库使。守康，至供奉官。

　　惟固字宗干，本名元扆，太平兴国八年，改赐名授左千牛卫将军。是冬卒。

　　惟忠安令德，初名文起，太平兴国八年赐今名。授右千牛卫将军，四迁右龙武军。直宗即位，改右千牛卫大将军。大中祥符二年，进左监门卫大将军、叙州刺史。五年，进昌州团练使。八年卒，赠鄂州观察使，追封江夏侯。明道二年，加赠彰化军节度使，追封舒国公。子从恪、从蔼、从秉、从颖、从谨、从质、从信、从谠。

　　从恪，累官西染院使，卒，赠磁州刺史、东莱侯。子世规，袭封崇国公。从蔼，终左卫大将军、齐州防御使，赠武胜军节度观察留后，追封韩国公。子世丰，终太子右卫率，追赠进士及第。世准、世雄，并安定郡王。从信，封荣国公，官至雄州防御使，赠保宁军节度使、楚国公，谥安僖。子世福，袭安定郡王。从秉、从颖、从谨，并礼宾使。从质，内殿崇班。从谠，出继惟正。

　　惟和字子礼，端拱元年，授右武卫将军，历右骁卫、神武龙武军、右卫将军。大中祥符元年，领澄州刺史。四年，迁右千牛卫大将军。六年，卒，年三十六。赠汝州防御使、临汝侯。明道二年，加赠永清军节度观察留后，追封清源郡公。

　　惟和雅好学，为诗颇清丽，工笔札优游典籍，以礼法自居，宗室推重。尝和御制诗，上称其有理致。及卒，上谓宰相王旦等曰「惟和好文力学，加之谨愿，皇族之秀也，不幸短命！」嗟悼久之，至于泣下。录其稿二十二轴，上亲制序，藏于秘阁。子从审、从诲。

　　从审，终复州防御使，赠宁国军节度观察留后、宣城郡公。尝坐与人奸除名，已而复官。从诲，终左金吾卫大将军、台州团练使，赠襄州观察使、襄阳侯。子世开，安定郡王，事见上。

　　绍兴元年，诏曰：「太祖皇帝创业垂统，德被万世。神祖诏封子孙一人为安定郡王，世世勿绝。今其封不举，朕甚悯之。有司其上合封人名，遵故事施行。」时燕、秦二王后争袭封，礼部员外郎王居正上言：「燕王亲，太祖长子，其后汉袭封。」议遂定。自绍兴至嘉定，袭封者十五人，惟令畤、令ＳＫ、令詪、令衿迹颇著，余皆继嗣，娖娖无足称。

　　令畤字德麟，燕懿王玄孙也，蚤以才敏闻。无祐六年，签书颍州公事。时苏轼为守，爱其才，因荐于朝。宣仁太后曰：「宗室聪明者岂少哉？顾德行何如耳。」竟不许。轼被窜，令畤坐交通轼罚金。已而附内侍谭稹以进。绍兴初，官至右朝请大夫。吕颐浩请以令畤主行在大宗正司，帝命易环卫官。颐浩言：「令畤读书能文，恐不须易。」帝曰：「令畤昔事谭稹，颇违清议。」改右监门卫大将军、荣州防御使，权知行在大宗正事。迁洪州观察使，袭封安定郡王。寻迁宁远军承宣使，同知行在大宗正事。四年薨，贫无以为殓，帝命户部赐银绢，赠开府仪同三司。

　　令矼，绍兴五年，由邵武军兵马都监袭封，授华州观察使，寻除同知大宗正事。逾年薨。

　　令ＳＫ字深之。初，懿王生昌州团练使惟忠，惟忠生楚安僖王从信，从信生益公世逢，世逢生令ＳＫ，授右班殿直，迁东头供奉官，累监州县场库。监司薛昂荐其才，易资承事郎，调颍州签判，历绵州通判，累知蜀州、阆州、庆源府，召除卫尉少卿，擢秘阁修撰，再知庆源府。建炎二年，分西外宗子于泰州，命令ＳＫ知西外宗正事，除御营使司参赞军事，挈宗子避地福州，因置司焉。元懿太子薨，帝命令ＳＫ选艺祖后得三四人，寺擢集英殿修撰，知南外宗正。再选宗子，得伯琮、伯浩养宫中，后选得伯玖，性亦聪惠。高宗喜，转令ＳＫ知泉州，寻与祠以归。令矼薨，令ＳＫ改阆州观察使，袭封，除同知大宗正事。逾年，授镇东军承宣使，再迁保平军节度使。绍兴十三年薨，年七十五。赠少师，后追封惠王，谥襄靖。子子游，官至湖北提刑，用户部侍郎王俣荐，加直秘阁。会建宁节度使士雪刂知南外宗正司，以事去官，言者请择宗室文臣之廉正者代之，遂以命子游。西、南外宗官用文臣，自子游始。

　　令詪，字君序，以父任补右班殿直。政和中，迁成忠郎，召试，授从事郎。宣和二年，以贡士试舍选合格，授宣教郎，调信州永丰县丞。中兴初，累迁福州运判，兼提点刑狱公事。秦桧方柄用，安定郡王绝封者十余年；桧死，次令衿当封，适以事被拘，遂命令詪袭封。已而令詪以爵逊令衿，乃升令詪秘阁修撰，知台州，移知绍兴府，召权户部侍郎，令严、饶二州铸钱局。先是，诸州钱监兵匠多缺不补，积其衣粮，号三分缺额钱，令詪请以其钱付诸盐，省朝廷铜本钱。又建议州县卖官田计所入高下，守令进秩减磨勘有差；州县义仓多红腐，请岁出三之一以易新粟；水旱为灾，检放不及七分处所，即许振恤：皆从之。令衿薨，令詪由崇庆军承宣使再袭封。隆兴初，除同知大宗正事，奏减生日支赐并郊祀赏给，以助军兴。诏褒之。迁敷文阁直学士，特授左中大夫、知绍兴府，引疾乞祠以归，寻薨，年六十八。令詪莅事明敏有风采，然在广东日，尝与副使章茇不协，阴中以法，陷茇于死，世以此少之。

　　今衿，嘉孝穆公世失子也。博学有能文声，中大观二年舍选。靖康初，为军器少监。言事忤旨，夺官。绍兴七年，以都官员外郎召。张浚罢，令衿请对留浚，言官石公以揆论令衿阿大臣，复罢。久之，以事抵临安，中丞李文会劾令衿「昔为大臣缓颊，今复奔走请托。」诏送吏部。吏部直令衿，奏除德安府通判，迁知泉州。泉属邑有隐士秦系故庐，唐相姜公辅葬邑旁，令衿建堂合祠之，郡人感其化。归寓三衢。尝会宾客观秦桧家庙记，口诵「君子之泽，五世而斩」之句。通守汪召锡，桧兄婿也，颇疑令衿，讽教官莫汲诉令衿论日月无光，谤讪朝政。侍御史董德元承风旨劾之，诬以赃私。诏下令衿狱，案验无状，乃论令衿谤讪不逊，追一官勒停，令南外宗正司拘之。桧除召锡湖南提举以报之，衔令衿，必欲置死地。初，赵鼎之子汾归过衢，令衿赆之，侍御史徐嚞希桧旨，诬令衿与汾有密谋，伺朝廷机事。捕汾下大理寺，俾汾自诬与张浚、李光等谋逆，而令衿预焉。狱上，桧病不能省，乃获免。桧死，复爵。二十六年，授明州观察使袭封。引疾乞奉燕王祠，许之。寻加庆远军承宣使。二十八年薨，赠开府仪同三司。

　　令话，建炎末，为右武卫大将军、信州防御使。熙宁初，首封秦王孙从式，已而更封燕王曾孙世清。宣和中，又封秦王元孙令荡。令荡卒，令庇年最长，礼官以为小宗不当封。绍兴元年六月，令话得袭封，授宁州观察使。二年七月薨，赠开府仪同三司。

　　令德，乾道元年为武德郎。时安定郡王令詪换文阶，大宗正司奏令德授定武军承宣使，袭封。令德贫，几不能出蜀。七年，令德薨，令憉当封，以沈湎声色，不任袭。诏武德郎令抬袭封，除金州观察使。令抬薨，时秦王后无当袭者，武翼郎子扌东属燕王后，年又最长，得袭封。子扌东薨，九年九月，忠训郎子肜袭，授容州观察使。绍熙二年薨，年八十余。庆元元年十月，忠翊郎子恭袭，授利州观察使。子恭薨，嘉定二年七月，子觌袭，授金州观察使。四年十一月，伯栩袭，授宣州观察使。嘉定元年十月，伯柷袭，授福州观察使。八年十一月，伯泽袭，授潭州观察使。

　　秦康惠王德芳，开宝九年出阁，授贵州防御使。太平兴国元年，授兴元尹、山南西道节度使、同平章事。三年冬，加检校太尉。六年三月，寝疾薨，年二十三。车驾临哭，废朝五日。赠中书令、岐王及谥。后加赠太师，改楚王。子三人：惟叙、惟宪、惟能。

　　庆历四年，诏封十王之后，以惟叙子从照封安国公，终左金吾卫大将军、归州团练使。赠同州观察使、齐国公。从照卒，以惟能子从古封安国公，终延州观察使，赠保静军节度使、同中书门下平章事、楚国公，谥惠恪。从古卒，惟宪子从式袭封舒国公。

　　神宗即位，谓创业垂统，实自太祖，顾无以称。乃下诏令中书门下考太祖之籍，以属近而行尊者一人，裂土地而王之。使常从献于郊庙，世世勿复绝。于是有司推择，以从式应诏，封安定郡王，终保康军节度使，赠同中书门下平章事，追封荣王，谥安僖。从式既薨，诏以越王曾孙世准袭封安定郡王，而以从式子世恩袭爵为楚国公，主楚王德芳之祀。迁楚州防御使，卒赠奉国军节度使，谥良僖。徽宗即位，改封楚王为秦王。

　　惟叙字懋功，性纯谨，颇好学。端拱初，授左武卫将军，四迁左卫将军，领勤州刺史。大中祥符四年，从祀汾阴，拜左千牛卫大将军。八月，卒，年三十五。赠怀州防御使，追封河内侯。明道二年，加赠保静军节度观察留后、高平郡公。子从照，封安国公。从溥，至右侍禁内殿崇班。

　　惟宪字有则，美丰仪，少颇纵肆，长修谨，善射，好吟咏，多读道书。端拱初，授左屯卫将军，累迁左羽林将军、领演州刺史，加左卫大将军、领贺州团练使，真拜资州团练使。大中祥符九年五月卒，年三十八。赠安德军节度使兼侍中、英国公。子从式，始封安定郡王，事见上。从演，礼宾副使。从戎、从戒、从湜，并内殿崇班。从贲，供奉官。

　　惟能字若拙。端拱初，授右屯卫将军，累迁右神武军将军。大中祥符元年五月卒，年三十。赠蔡州防御使、张掖侯。明道二年，加赠集庆军节度观察留后、南康郡公。子从古，袭安国公。从善，内殿承制。从贽，崇班。

　　安僖秀王子侢，秦康惠王之后，高宗族兄也。康惠生英国公惟宪，惟宪生新兴侯从郁，从郁生华阴侯世将，世将生东头供奉官令侩，令侩生子侢。宣和元年，舍试合格，调嘉兴丞。是年，子伯琮生，后被选入宫，是为孝宗。

　　子侢召赴都堂审察，改宣教郎，通判湖州，寻除直秘阁，赐五品服。孝宗既封建国公，就傅，子侢召对言：「宗室之寓于外者，当聚居官舍，选尊长钤束之。年未十五附入州小学，十五入大学，许依进士就举，未出官者亦许入学听读，及一年，听参选。」高宗纳其说。迁朝奉郎、秘阁修撰，知处州。已而乞祠，许之。累官左朝奉大夫。绍兴十三年秋致仕，明年春，卒于秀州。时孝宗为普安郡王，疑所服，诏侍从、台谏议。秦熺等请解官如南班故事，普安亦自请持服，许之。及普安建节，子侢以恩赠太子少师。既为太子，加赠太师、中书令，封秀王，谥安僖。配张氏，封王夫人。

　　孝宗受禅，称皇伯，园庙之制未备。绍熙元年，始即湖州秀园立庙，奉神主，建祠临安府，以藏神貌，如濮王故事。仍班伟

　　嗣秀王伯圭字禹锡，孝宗同母兄也。初，以恩补将仕郎，调秀州华亭尉，累官至浙西提刑司干办公事，除明州添差通判。孝宗受禅，上皇诏除集英殿修撰、知台州。

　　伯圭在郡，颇著政绩，除敷文阁待制，改知明州，充沿海制置使。蕃商死境内，遗赀巨万，吏请没入，伯圭不可，戒其徒护丧及赀以归。升敷文阁直学士，以忧去，服阕，再知明州。新学宫，命宗子入学，闲以规矩。诏徙戍定海兵于许浦。伯圭奏：「定海当控扼之冲，不可撤备，请摘制司军以实其地。」从之。

　　海寇猖獗，伯圭遣人谕降其豪葛明，又遣明禽其党倪德。二人素号桀黠，伯圭悉抚而用之，贼党遂散。以功进一官，累升显谟阁、龙图阁学士。在郡十年，政宽和，浚湖陂，均水利，辨冤狱。尝获铸铜者，不忍置诸法，谕令易业，民由是无再犯。

　　淳熙三年，授安德军节度使，寻加开府仪同三司，充万寿观使。朝德寿宫，上皇赐玉带，加少保，封荥阳郡王。高宗崩，入临，充攒宫总护使，除少傅。光宗即位，升少师。逾年召见，迁太保，封嗣秀王，赐甲第于安僖祠侧。

　　臣僚上言：「治平中追崇濮邸，王子孙几二十人，皆自环卫序迁其官。今居南班者止师夔一人，非所以强本支而固磐石也。前未建秀邸时，欲赋以禄，则不免责以吏事；今已建邸，而犹责吏事，他日或不免于议。治则伤恩，不则废法，曷归之南班，俾无吏责而享富贵。」遂诏伯圭诸子得换班。

　　绍熙二年，除判大宗正事，建请别立宗学，以教宗子。超拜太师，免奉朝请。寻兼崇信军节度使，赐第还湖州，寻薨于家。讣闻，帝为辍朝三日，追封崇王，谥宪靖。

　　伯圭性谦谨，不以近属自居。每日见，行家人礼，虽宴私隆洽，执臣节愈恭。一日，孝宗问潜龙时事，伯圭辞曰：「臣老矣，不复能记。」问至再三，终不言。帝笑曰：「何太谨也。」益爱重之。尝欲广其居，并湖为复阁，有司既度材矣，伯圭固辞而止。阜陵成，迁中书令，凡五让。宁宗嘉其志，诏别议褒崇之礼，赠赞拜不名，肩舆至殿门。子九人：师夔、师揆、师垂、师禼、师禹、师皋、师岩、师弥、师贡。

　　师夔字汝一，初以祖恩补官，调太平州芜湖簿。隆兴元年，改右承务郎，历台州、秀州通判，直秘阁。寻知徽州，新学舍，进直徽猷阁，知湖州。时归附从军而廪于湖者众，不能给，师夔请增廪，仍别给僦屋钱，以安其心。帝称善，诏诸郡行之。除直龙图阁，迁浙西提刑，改江东运判。

　　建康务场往往夺民利，为害滋甚，师夔首罢之。守臣以郡计所资，诣师夔请复旧，不从。池州军帅霍政与守臣交上书相攻，诏师夔究曲直。政密遣人求庇，师夔斥之，具言状，政坐罢去。

　　改秘阁修撰、知明州兼沿海制置使，加敷文阁待制，转永庆军承宣使。绍熙元年，侍父入觐，除兴宁军节度使。宁宗即位，加检校少保，充阜陵桥道顿递使。阜陵成，迁开府仪同三司。侍父归，父薨未逾月，师夔亦卒，年六十一。赠少师，追封新安郡王。

　　师揆字元辅，初补右承务郎奉祠。除添差湖州签判，改婺州通判，加直秘阁。守臣韩元吉荐其材，上以问史浩，浩言其聪爽可任。召对，除江东提举。奏免失陷常平人毋责偿。改淮南漕，寻迁淮西提刑兼提举，领屯田事。奏以荒圩给军士，其屯田为民世业者勿夺，从之。及代去，吏请献羡钱二十万，师揆曰：「后将病民矣。」除直秘阁，改江东转运副使，加秘阁修撰，知明州。

　　绍熙元年，授观察使。宁宗即位，除奉国军承宣使，寻升节度使。召见，赐肩舆，超检校太保、开府仪同三司，充万寿观使，袭封。开禧元年奉朝请，嘉定七年薨，赠太傅，追封澧王，谥恭惠。

　　弟师禹，由保康军节度使除开府仪同三司，袭封。十六年，薨，赠太傅，追封和王，谥端肃。 
　
　



　
                   
列传第四宗室二
　
　　○汉王元佐昭成太子元僖商王元份越王元杰镇王元偓楚王元侢周王元俨悼献太子濮王允让

　　太宗九子：长楚王元佐，次昭成太子元僖，次真宗，次商恭靖王元份，次越文惠王元杰，次镇恭懿王元偓，次楚恭惠王元侢，次周恭肃王元俨，次崇王元亿。

　　汉恭宪王元佐字惟吉，初名德崇，母元德皇后。少聪警，貌类太宗，帝钟爱之。年十三，从猎近郊，兔走乘舆前，太宗使元佐射，一发而中，契丹使在侧，惊异之。从征太原、幽蓟。太平兴国中，出居内东门别第，拜检校太傅、同中书门下平章事，封卫王，赴上中书。后徙居东宫，改赐今名，加检校太尉，进封楚王。

　　初，秦王廷美迁涪陵，元佐独申救之。廷美死，元佐遂发狂，至以小过操挺刃伤侍人。雍熙二年，疾少间，帝喜，为赦天下。重阳日内宴，元佐疾新愈不与，诸王宴归，暮过元佐第。曰：「若等侍上宴，我独不与，是弃我也。」遂发忿，被酒，夜纵火焚宫。诏遣御史捕元佐，诣中书劾问，废为庶人，均州安置。宰相宋琪率百官三上表，请留元佐京师。行至黄山，召还，废居南宫，使者守护。谘议赵齐王遹、翊善戴元顿首请罪，帝赦之曰：「是子朕教之犹不悛，汝等安能辅导耶？」

　　真宗即位，起为左金吾卫上将军，复封楚王，听养疾不朝，再加检校太师、右卫上将军。元佐生日，真宗赐以宝带。平居不接人事，而事或预知。帝尝遣术士管归真为醮禳，左右未及白，元佐遽曰：「管归真至矣。」帝闻之曰：「岂非为物所凭乎？」封泰山，真拜太傅；祀汾阴，迁太尉兼中书令。又加太师、尚书令兼中书令，遂拜天策上将军、兴元牧，赐剑履上殿，诏书不名。时禁中火，元佐表停奉禀助完宫阙，不许。加兼雍州牧。仁宗为皇太子，兼兴元牧。仁宗即位，兼江陵牧。薨，年六十二，赠河中、凤翔牧，追封齐王，谥恭宪。宗室子弟特给假七日，以卤簿鼓吹导至永安，陪葬永熙陵。明导二年，改封潞王。又改魏王。子三人：允升、允言、允成。

　　仁宗封王后，以允言子宗说恭宪王长孙，嗣封祁国公。皇祐中，坐帷薄不修除名，又坐坑杀女仆，锁闭宫室外宅。其子仲旻，官右武卫大将军、道州刺史，后因朝，叩头殿下泣诉云：「父老且病，愿纳身官以赎。」神宗亦愍之，而未俞其请。出就马，气塞不能言，及家而卒。赠同州观察使、冯翊侯。宗说幽死。

　　熙宁三年，以允升子宗惠袭封魏国公。中书言宗惠不应封，以恭宪庶长孙允言子宗立嗣。

　　宗立从张揆学《春秋》。太清楼侍宴，预坐悉赋裸玉诗，宗立诗先成，仁宗称善。屡赐飞白书，旌其文雅。至是袭封，终武宁军节度观察留后，赠昭信军节度使、同中书门下平章事、南康郡王。子仲来嗣，终金州刺史。子不傥嗣。徽宗立，改封魏王为汉王。不傥卒，子彦清气袭父爵，奉汉王祀，诏从之。

　　允升字吉先，初免乳，养明德太后宫，太后亲抚视之。元佐有疾，允升始出第。真宗赐名元中，授右监门卫将军，更赐今名。累迁澶州观察使，封延安郡公，进武宁军节度观察留后，历安德、建雄、安国军节度使。景祐二年卒，赠太尉、平阳郡王，谥懿恭。子十三人，宗礼、宗旦、宗悌、宗惠知名。

　　宗礼尝侍宴太清楼，仁宗赋诗，命属和，侍射苑中，复献诗。终虔州观察使、成国公，赠安远军节度使、同中书门下平章事、韩国公。子仲翘、仲髦。

　　宗旦字子文，七岁如成人，选为仁宗伴读。帝即位，获超选，为群从所诋，上书言状，帝曰：「宗旦陪朕幼学，勤劳居多，此出朕意，岂应诉以常格？」所生母死，请别择葬域，岁时奠祀，后遂著为法。治平中，同知大示正事。神宗即位，拜崇信军节度使、同中书门下平章事，为大宗正，赐方团金带，非朝会得乘肩舆。元丰三年，封华阴郡王，加开府仪同三司。长属籍十六年，宗子有过，优游诲导，一善必以闻。异时赴朝请者，率以私丁给侍，宗旦建请，始得从官给。薨，赠太尉、滕王，谥恭孝，听旗节印绶从葬。

　　宗悌字元发，轻财好施。故相王氏子持父所服带求质钱，宗悌恻然曰：「宰相子亦至是乎！」归带而与之钱。所亲用诈取藏镪，得其状，曰：「吾不以小故伤骨肉恩。」竟不问。所生母早世，宗悌不识也，闻父婢语平生，辄掩泣。继得其肖貌，绘而奉之如生。终明州观察使，赠保宁军节度使、同中书门下平章事、东阳郡王，谥曰孝宪。

　　宗惠，封魏国公，寻以旁支黜。终武昌军节度观察留后、江夏郡王，赠郯王。

　　允言，累官左屯卫将军。尝托疾不朝，降太子左卫率府率，岁中复官。又坐笞侍婢，而兄允升劝止，悖慢无礼，贬副率，绝朝谒，出之别第。以祀汾阴恩，复率府率，还宫，久之，复朝谒，历左监门卫大将军、黄州刺史。天圣七年卒，赠明州观察使、奉化侯。明道二年，赠安远军节度使，追封密国公。子宗说、宗立事并见上。宗育终右屯卫将军，赠颍州防御使、汝阴侯。

　　允成，终右神武将军、濮州防御使，赠安化军节度使、郇国公。明道二年，加赠镇江军节度使兼侍中。子宗颜、宗讷、宗鼎、宗严、宗鲁、宗儒、宗奭，皆为环卫、刺史。

　　昭成太子元僖，初名德明。太平兴国七年出阁，授检校太保、同平章事，封广平郡王，与兄卫王德崇同日受封。八年，进封陈王，改名元佑。诏自今宰相班宜在亲王上，宰相宋琪、李昉清遵旧制，不允。宋琪等恳请久之，上早「宰相之任，实总百揆，与群司礼绝；藩邸之设，止奉朝请而已。元佐等尚幼，欲其知谦损之道，卿等无固让也。」

　　雍熙二年，元佐被疾，以元僖为开封尹兼侍中，改今名，进封许王，加中书令。上为娶隰州团练使李谦溥女为夫人，因渭宰相曰：「朕尝语诸子，今姻偶皆将相大臣之家，六礼具备，得不自重乎？」淳化元年，宰相吕蒙正复上言，乞班诸王下，诏不允。三年十一月己亥，元僖早入朝，方坐殿庐中，觉体中不佳，径归府。车驾遽临视，疾已亟，上呼之犹能应，少顷遂薨。上哭之恸，废朝五日，赠皇太子，谥恭孝。

　　元僖姿貌雄毅，沈静寡言，尹京五年，政事无失。及薨，上追念不已，悲泣达旦不寐，作《思亡子诗》示近臣。

　　未几，人有言元僖为嬖张氏妾所惑，张颇专恣，捶婢仆有至死者，而元僖不知。张又于都城西佛寺招魂葬其父母，僭差逾制。上怒，遣昭宣使王继恩验问，张缢死。左右亲吏悉决杖停免，毁张氏父母冢墓，亲属皆配流。开封府判官、右谏议大夫吕端，推官、职方员外郎陈载，并坐裨赞有失，端黜为卫尉少卿，载为殿中侍御史。许王府谘议、工部郎中赵令图，侍讲、库部员外郎阎象，并坐辅道无状，削两任免。诏停册礼，以一品卤簿葬。真宗即位，始诏中外称太子之号焉。乾兴初，改谥。无子，仁宗时，诏以允成子宗保出后昭成太子为孙。

　　宗保生二岁，母抱以入见章献后，后留与处。宗保七岁，授左侍禁，帝亲为巾其首。久之，归本宫，诏朔望出入禁省。累官代州防御使，袭封燕国公。性仁恕，主藏吏盗米至千斛，贳不问。尝书「忍」字于座右以为戒。熙宁七年卒。神宗临奠，其子仲鞠泣曰：「先臣幼养宫中，终身不自言。」帝感悼，遂优赠静难军节度使、新平郡王，谥恭静。仲鞠亦好学能诗，事亲居丧以孝闻。

　　宗保卒，子仲恕嗣，官至忠州团练使，谥纯僖。子士盉嗣。

　　商恭靖王元份，初名德严。太平兴国八年出阁，改名元俊，拜同平章事，封冀王。雍熙三年，改今名，加兼侍中、威武军节度使，进封越王。淳化中，兼领建宁军，改镇宁海、镇东。真宗即位，加中书令，徙镇永兴、凤翔，改王雍。永熙复土，为山陵使，拜太傅。真宗北征，为东京留守。薨年三十七，赠太师、尚书令、郓王。改陈王，又改润王。治平中，封鲁王。

　　元份宽厚，言动中礼，标望伟如，娶崇仪使李汉斌之女。李悍妒惨酷，宫中女婢小不如意，必加鞭杖，或致死。上每思恩赐，诏令均给，李尽取之。及元份卧病，上亲临问，见左右无侍者，因辍宫人为主汤剂。初，太宗崩，戚里皆赴禁中，朝晡临，李多称疾不至。元份生日，李以衣服器用为寿，皆饰以龙凤。居元份丧，无戚容，而有谤上之语。上尽知其所为，以元份故优容之。及是，复不欲显究其罪状，止削国封，置之别所。元份子三人：长允宁，次允怀，改允中，早卒；次则濮王允让也。

　　允让薨，以允宁子宗谔袭虢国公。至熙宁三年，以宗肃嗣封鲁国公。宗肃，亦允宁子也。子仲先嗣。徽宗即位，改封鲁王为商王，诏曰：「宗室诸王追封大国，其世袭子孙尚仍旧国，甚未称正名之意。如鲁王改封商王，其子尚袭鲁国之类。基令大宗正司改正。」制以宁远军节度使、鲁国公仲先改封商国公。

　　允宁字德之，性至孝，因父感疾，恍惚失常。既而嗜学，尤喜读唐史，通知近朝典故，工虞世南楷法，真宗赐诗激赏之。又善射，尝侍身后苑，屡破的，赐金带器币。初授右千牛卫将军，四迁右武卫，历唐州团练、颍州防物、同州观察使，进彰信军节度观察留后、武定军节度使。景祐元年卒，赠太尉、信安郡王，谥僖简。子宗谔、宗敏、宗孟、宗肃。

　　宗谔封虢国公，官累集庆军节度使、同中书门下平章事，进封豫章郡王。乞比外使相给奉，仁宗以非兼侍中，令诘主吏，宗谔上章自陈，于是御史张商英劾其招权立威等罪，坐落平章事。英宗即位，还所夺。元丰五年薨，赠太尉、韩王。太常谥荣孝，上省集议驳之，改荣恭，仆射王珪复驳之，遂谥荣思。

　　宗肃封鲁国公。兄宗谔尝亡宝器，意宗肃家人子窃之，宗肃曰：「吾廉，不足取信兄弟如此乎？」立偿其直。宗谔愧不取，乃施诸僧。久之器得，宗肃不复言。元丰五年，终安化军留后，以尝从英宗入庆宁，优赠镇海军节度使、开府仪同三司、北海郡王。

　　宗敏终右千牛卫大将军、文州刺史，赠赵州观察使、会稽侯。颇涉书传。缘郊恩建请封所生母范氏，宗室子得封所生母，自宗敏始。

　　越文惠王元杰字明哲，初名德和。太平兴国八年出阁，改名。授检校太保、同平章事，封益王。端拱初，加兼侍中、成都尹、剑南东西川节度。淳化中，徙封吴王，领扬润大都督府长史、淮南镇江军节度使。至道二年，改扬州大都督、淮南忠正军节度。真宗即位，授检校太尉兼中书令、徐州大都督、武宁泰宁等军节度使，改封衮王。咸平中，再郊祀，皆为终献，加守太保。六年七月暴薨，年三十二。

　　元杰颖悟好学，善属词，工草、隶、飞白，建楼贮书二万卷，及为亭榭游息之所。尝作假山，既成，置酒召僚属观之。翊善姚坦独頫首不视，元杰强之，坦曰：「坦见血山，安得假山。」言州县鞭挞微民，以取租税，假山实租税所为耳。语见《姚坦传》中。

　　及薨，真宗闻之震悼，不俟旦，步及中禁门，乃乘辇临视，哀动左右，废朝五日。赠太尉、尚书令，追封安王，谥文惠，后改邢王，后改陈王。无子。仁宗以恭宪王之孙、允言子宗望为之后。

　　宗望字子国，终右武卫大将军、舒州防御使，赠安化军节度使观察留后、高密郡公。仁宗尝御延和殿试宗子书，以宗望为第一；又常献所为文，赐国子监书，及以涂金纹罗御书「好学乐善」四字赐之。即所居建御书阁，帝为题其榜。

　　子仲邠嗣。熙宁三年，与商恭靖王孙宗肃等同日封陈国公。官至陈州观察使。卒，谥良僖。

　　子士关嗣。父卒，徒行护丧数百里，路人嗟恻。卒，赠陈州观察使。徽宗即位，改封陈王为越王。

　　镇恭懿王元偓字希道。端拱元年出阁，授检校太保、左卫上将军，封徐国公。至道二年，拜洪州都督、镇南军节度使。真宗即位，加同平章事，封彭城郡王。俄加检校太傅，改镇静难、彰化，进封宁王。郊祀、东封，悉为亚献，礼成，授检校太尉兼侍中、护国镇国等军节度。

　　三年，文武官诣阙请祠后土，元偓以领节帅亦奏章以请，诏许之。将行，命为河、华管内桥道顿递使。明年，车驾入境，元偓奏方物、酒饩、金帛、茗药为贡，仪物甚盛。至河中，与判府陈尧叟分导乘舆度蒲津桥。上登郑丘亭，目元偓曰：「桥道顿置严谨，尔之力也。」元偓顿首谢。及还，加中书令，领成德、安国等军节度，改封相王。五年，加守太傅。

　　真宗自即位以来，屡以学术勖宗子。元偓首冠藩戚，益自修励，上每制篇什，必令属和。一日，谓宰相曰：「朕每戒宗子作诗习射，如闻颇精习，将临观焉。」因幸元官偓邸第，宴从官，宫僚毕会，赋七言诗。元偓奉觞上寿，赐袭衣、金带、器币、缗钱，又与宗室射于西南亭，日晡，从官退，上独以中官从，幸元侢、元俨宫，复宴元偓宫，如家人礼，夜二鼓而罢。六年，进位太尉。

　　八年七月，以荣王宫火，徙元偓宫于景龙门外，车驾临幸。是冬，加兼尚书令。天禧元年二月，换成德、镇宁二镇，进封徐王。二年春，宫邸遗烬，燔舍数区，元偓惊悸，暴中风眩薨，年四十二。帝临哭，废朝五日，赠太师、尚书令、邓王，赠谥恭懿。

　　元偓姿表伟异，厚重寡言，晓音律。后改封密王，又改王苏。治平中，追封韩王。

　　子允弼，八岁召入禁中，令皇子致拜，允弼不敢当。御楼观酺，得与王子并坐。皇子即位，是为仁宗。允弼累迁武宁军节度使兼侍中，判大宗正事，封北海郡王。」英宗时，拜中书令，徙王东平。神宗即位，拜太保、凤翔雄武军节度使，朝朔望。熙宁二年，丁母忧，悲痛不胜丧，固辞起复。母葬有日而允弼病笃，顾诸子以不得终大事为恨。薨，帝临哭之恸，辍朝三日，赠太师、尚书令兼中书令，追封相王，谥孝定。

　　允弼性端重，时然后言。诸宫增学官员，允弼已贵，犹日至讲席，延伴读官读《孟子》一节。领宗正三十年，与濮安懿王共事，相友爱，为宗属推敬。

　　子宗缋，袭祖恭懿王封为韩国公。卒，赠南康郡王，谥良孝。宗缋弟宗景，以相州观察使同知大宗正事。神宗以其父允弼司宗久，故复选用之。宗景事母孝，居丧如不能胜。居第火冒，急赴家庙，不恤其他，火亦不为害。元祐中，累迁彰德军节度、开府仪同三司、检校司空，封济阴郡王。宗景丧其夫人，将以妾继室，先出之于外，而托为良家女且纳焉。坐夺开府，既而还之。绍圣四年薨，年六十六，赠太师、循王，谥曰思。

　　宗缋既卒，子仲历嗣，自平川节度使徙剑南西川。徽宗改封韩王为镇王。

　　楚恭惠王元侢字令闻，七岁授检校太保、右卫上将军、泾国公。久之，领鄂州都督、武昌军节度使。真宗即位，加同平章事、安定郡王，进检校太傅。景德二年，郊祀，迁宣德、保宁两镇，进封舒王。大中祥符初，封泰山，加检校太尉兼侍中，移平江、镇江军。从祀汾阴，加兼中书令，改镇南、宁国军节度使。五年，拜太保。自景德后，每有大事，皆为终献。

　　元侢体素羸多病，上幸真源，时已被疾，恳求扈从。至鹿邑疾甚，肩舆先归。车驾还，临问数四。七年，薨，年三十四。废朝五日，赠太尉、尚书令，追封曹王，谥恭惠。后改封华王、蔡王。有集三卷、笔札一卷，上为制序，藏之秘阁。子允则，官至右千牛卫大将军卒。

　　先是，诸王子授官，即为诸卫将军，余以父官及族属亲疏差等。天禧元年，令宗正卿赵安仁议为定制。安仁请以宣祖、太祖、太宗孙初荫授将军，曾孙授右侍禁，玄孙授右班殿直，内父爵高者听从高荫，其事缘特旨者不以为例。诏中书、门下、枢密院参定行之。

　　允则无子，以平阳懿恭王之子宗达为后。熙宁三年，袭封蔡国公。邻家失火，盗因为奸，窃宗达所服带，既而得之，且知其主名，贷不问。浚井得镪，复投之。官累武信军留后。薨，赠安化军节度使、开府仪同三司、高密郡王。子仲约嗣。徽宗即位，改封蔡王为楚王。

　　周恭肃王元俨，少奇颖，太宗特爱之。每朝会宴集，多侍左右。帝不欲元俨早出宫，期以年二十始就封，故宫中称为「二十八太保」，盖元俨于兄弟中行第八也。

　　真宗即位，授检校太保、左卫上将军，封曹国公。明年，为平海军节度使，拜同中书门下平章事，加检校太傅，封广陵郡王。封泰山，改昭武、安德军节度使，进封荣王；祀汾阴，加兼侍中，改镇安静、武信，加检校太尉；祠太清宫，加兼中书令。坐侍婢纵火，延燔禁中，夺武信节，降封端王，出居故驸马都尉石保吉第。每见帝，痛自引过，帝悯怜之。寻加镇海、安化军节度使，封彭王，进太保。仁宗为皇子，加太傅。历横海永清保平定国节度、陕州大都督，改通王、泾王。仁宗即位，拜太尉、尚书令兼中书令，徙节镇安、忠武，封定王，赐赞拜不名，又赐诏书不名。天圣七年，封镇王，又赐剑履上殿。明道初，拜太师，换河阳三城、武成节度，封孟王，改永兴凤翔、京兆尹，封荆王，迁雍州、凤翔牧。景祐二年大封拜宗室，授荆南、淮南节度大使，行荆州、扬州牧，仍赐入朝不趋。

　　元俨广颡丰颐，严毅不可犯，天下崇惮之，名闻外夷。事母王德妃孝，妃每有疾，躬侍药，晨夕盥洁焚香以祷，至忧念不食。母丧，哀戚过人。平生寡嗜欲，惟喜聚书，好为文词，颇善二王书，工飞白。

　　仁宗冲年即位，章献皇后临朝，自以属尊望重，恐为太后所忌，深自沉晦。因阖门却绝人事，故谬语阳狂，不复预朝谒。及太后崩，仁宗亲政，益加尊宠，凡有请报可，必手书谢牍。方陕西用兵，上所给公用钱岁五十万以助边费，帝不欲拒之，听入其半。尝问翊善王涣曰：「元昊平未？」对曰：「未也。」曰：「如此，安用宰相为。」闻者畏其言。

　　庆历三年冬，大雨雪，木冰，陈、楚之地尤甚。占者曰：「忧在大臣。」既而元俨病甚。上忧形于色，亲至卧内，手调药，屏人与语久之，所对多忠言。赐白金五千两，固辞不受，曰：「臣羸惫且死，将重费家国矣。」帝为嗟泣。明年正月薨，赠天策上将军、徐衮二州牧、燕王，谥恭肃。比葬，三临其丧。诏以元俨墨迹及所为诗分赐宰臣，余藏秘阁。

　　子十三人：允熙、允良、允迪、允初，余皆早卒。熙宁中，以允良子宗绛嗣封吴国公。徽宗改封吴王为周王。

　　允熙终右监门卫将军、滁州刺史，赠博州防御使、博平侯。

　　允良历五节度，领宁海、平江两军，封华原郡王，改襄阳，由同中书门下平章事、兼侍中，至太保、中书令。好酣寝，以日为夜，由是一宫之人皆昼睡夕兴。薨，赠定王，有司以其反易晦明，谥曰荣易。

　　允迪累官耀州观察使。居父丧不哀，又尝宫中为优戏，为妻昭国夫人钱氏所告。制降右监门卫大将军，绝朝谒，钱氏亦度为洞真道士。

　　允初，初名允宗，勤于朝会，虽风雨不废。未尝问财物厚薄，惟诵佛书，人以为不慧。累迁宁国军节度使、同中书门下平章事。治平元年卒，赠中书令、博平郡王。无子。英宗临奠，以允初后事属其兄允良，乃以允成孙仲连为之后。

　　崇王元亿，早亡，追赐名，封代国公。治平中，封安定郡王。徽宗即位，加封崇王。

　　真宗六子：长温王禔，次悼献太子祐，次昌王祗，次信王祉，次钦王祈，次仁宗。禔、祗、祈皆蚤亡，徽宗赐名追封。

　　悼献太子祐，母曰章穆皇后。咸平初，封信国公。生九年而薨，追封周王，赐谥悼献。仁宗即位，赠太尉、中书令。明道二年，追册皇太子。

　　仁宗三子：长杨王昉，次雍王昕，次荆王曦，皆早亡。徽宗时改封。

　　濮安懿王允让字益之，商王元份子也。天资浑厚，外庄内宽，喜愠不见于色。始为右千牛卫将军。周王祐薨，真宗以绿车旄节迎养于禁中。仁宗生，用箫韶部乐送还邸。官卫州刺史。仁宗即位，授汝州防御使，累拜宁江军节度使。上建睦亲宅，命知大宗正寺。宗子有好学，勉进之以善，若不率教，则劝戒之，至不变，始正其罪，故人莫不畏服焉。庆历四年，封汝南郡王，拜同平章事，改判大宗正司。嘉祐四年薨，年六十五，赠太尉、中书令，追封濮王，谥安懿。仁宗在位久无子，乃以王第十三子宗实为皇子。仁宗崩，皇子即位，是为英宗。

　　治平元年，宰相韩琦等奏：请下有司议濮安懿王及谯国夫人王氏、襄国夫人韩氏、仙游县君任氏合行典礼。诏须大祥后议之。

　　二年，乃诏礼官与待制以上议。翰林学士王珪等奏曰：

　　谨按《仪礼丧服》：「为人后者」《传》曰：「何以三年也？受重者必以尊服服之。」「为所后者之祖父母妻，妻之父母昆弟，昆弟之子若子。」谓皆如亲子也。又「为人后者为其父母」《传》曰：：「何以期？不二斩，持重于大宗，降其小宗也。」为人后者为其昆弟」《传》曰：「何以大功？为人后者降其昆弟也。」

　　先王制礼，尊无二上，若恭爱之心分于彼，则不得专于此故也。是以秦、汉以来，帝王有自旁支入承大统者，或推尊其父母以为帝后，皆见非当时，取议后世，臣等不敢引以为圣朝法。

　　况前代入继者，多宫车晏驾之后，援立之策或出臣下，非如仁宗皇帝年龄未衰，深惟宗庙之重，祗承天地之意，于宗室众多之中，简推圣明，授以大业。陛下亲为先帝之子，然后继体承祧，光有天下。

　　濮安懿王虽于陛下有天性之亲，顾复之思，然陛下所以负扆端冕，富有四海，子子孙孙万世相承，皆先帝德也。臣等窃以为濮王宜准先朝封赠期亲尊属故事，尊以高官大国，谯国、襄国、仙游并封太夫人，考之古今为宜称。

　　于是中书奏：王珪等所议，未见详定濮王当称何亲，名与不名？珪等议：「濮安于仁宗为兄，于皇帝宜称皇伯而不名，如楚王、泾王故事。」

　　中书又奏：「《礼》与《令》及《五服年月敕》：出继之子于所继、所生皆称父母。又汉宣帝、光武皆称父为皇考。今珪等议称濮王为皇伯，于典礼未有明据，请下尚书省，集三省、御史台议奏。」

　　方议而皇太后手诏诘责执政，于是诏曰「如闻集议不一，权宜罢议，令有司博求典故以闻。」礼官范镇等又奏：「汉之称皇考、称帝、称皇，立寝庙，序昭穆，皆非陛下圣明之所法，宜如前议为便。」自是御史吕诲等弹奏欧阳脩首建邪议，韩琦、曾公亮、赵概附会不正之罪，固请如王珪等议。

　　既而内出皇太后手诏曰：「吾闻群臣议请皇帝封崇濮安懿王，至今未见施行。吾载阅前史，乃知自有故事。湫安懿王、谯国夫人王氏、襄国夫人韩氏仙游县君任氏，可令皇帝称亲，濮安懿王称皇，王氏、韩氏、任氏并称后。」

　　事方施行，而英宗即日手诏曰：「称亲之礼，谨遵慈训；追崇之典，岂易克当。且欲以茔为园，即园立庙，俾王子孙主奉祠事。」

　　翌日，诲等以所论列弹奏不见听用，缴纳御史敕告，家居待罪。诲等所列，大抵以为前诏称「权罢集议」，后诏又称「且欲以茔为园」，即追崇之意未已。英宗命阁门以告还之。诲等力辞台职。诲等既出，而濮议亦寝。至神宗元丰二年，诏以濮安懿王三夫人可并称王夫人云。

　　王二十八子。长宗懿，英宗时为宿州团练使，封和国公。神宗以宗懿濮安懿王元子，追封舒王。子仲鸾，常州防御使。父薨，诸子皆进官，独不忍受。喜翰墨，乐施与，九族称贤。卒，赠武康军节度使、洋国公，谥曰良。仲鸾弟仲汾，幼喜书史，一读成诵。居父丧，邻于毁瘠。卒官莱州防御使，赠昭化军节度使、荣国公。

　　次宗朴，为陇州防御使，封岐国公。宗朴与英宗友爱。初，诏英宗入居庆宁宫，固辞，真朴率近属敦劝，乃入。治平中，建濮王园庙，宗朴遂拜彰德军节度使，封濮国公，奉王后。神宗即位，加同平章事兼侍中，进封濮阳郡王。薨，赠太师、中书令，追封定王，谥僖穆。子仲佺，父殁，不食者数日。母葬时，天大雪，步泥中扶翼，道路叹恻。以润州观察使卒，赠开府仪同三司。

　　宗朴既薨，宗谊袭封。官至昭化军节度使、同中书门下平章事。薨，赠太师、中书令、庆陵郡王，谥庄孝。

　　宗晖，元丰中，以淮康军节度使袭濮国公。安懿王及三夫人改祔，命为志并题神主，加同中书门下平章事、开府仪同三司，进嗣濮王。哲宗立，改镇南节度使、检校司徒。绍圣元年薨，年六十七，赠太师，追封怀王，谥荣穆。子仲璲。先是，濮国嗣王四孟诣洛享园庙，以河南府县官充亚、终献。宗晖之袭封也，神宗始命以其子为之，仲璲遂以终献侍祠，凡十余年。父丧，哀痛不能胜，才服除而卒。官右监门卫大将军、合州刺史。

　　宗晟，绍圣元年六月，以武安军节度使判大宗正事，加检校司徒，嗣濮王。明年三月薨，年六十五，赠太师、昌王，谥端孝。宗晟好古学，藏书数万卷，仁宗嘉之，益以国子监书。治平将郊而雨，或议改祫享，英宗访诸宗晟，对曰：「陛下初郊见上帝，盛礼也，岂宜改卜。至诚感神，在陛下精意而已。」帝嘉纳。及郊，雨霁。帝数被疾，密请早建储贰，以系天下之望，世称其忠。

　　宗晟薨，哲宗绍圣二年四月，宗愈以镇安节度使、开府仪同三司、检校司徒嗣封。故事嗣王以四时诣祠所，宗愈方属疾，或曰不可以暑行，曰：「吾身主祀而不往，非礼也。」强舆以行，疾遂亟。是年八月薨，年六十五，赠太师，追封襄王，谥恭宪。

　　宗绰嗣，官至河阳三城节度使、检校司徒。绍圣三年二月薨，年六十二，赠太师，追封荣王，谥孝靖。

　　宗楚，累拜武胜军节度使、开府仪同三司，封南阳郡王。绍圣三年三月，以检校司徒改武昌节度使，嗣濮王。既嗣爵，当诣园荐献，会疾，以弟宗汉代行，叹曰：「不能亲奉笾豆，飨我先王，而浮食厚禄，安乎！」请以爵授弟，不许。四年六月薨，赠太师、惠王，谥僖节。

　　宗祐克己自约，肃然若寒士，好读书，尤喜学《易》。嘉祐中，从父允初未立嗣，咸推其贤，诏以宗祐为后，泣曰：「臣不幸幼失怙恃，将终身悲慕，忍为人后乎！敢以死请。」仁宗怜而从之。累迁清海军节度使、开府仪同三司，封乘城郡王。绍圣四年八月，加检校司待，嗣濮王。时已病，当祠园庙，不肯移疾，自秋涉冬连往来。元符元年春，又亟往，遂薨于祠下。赠太师，追封钦王，谥穆恪。

　　宗汉，英宗幼弟也。累拜保宁军留后、邺国公、东阳安康郡王。元符初，以彰德军节度使、开府仪同三司、检校司空嗣濮王。徽宗即位，徙宁江、保平、泰宁三镇，判大宗正事，加检校司徒、太保、太尉。帝幸濮邸，迁其子孙官。时安懿王诸子独宗汉在，恩礼隆腆。大观三年八月薨，赠太师。追封景王，谥孝简。宗汉善画，当作《八雁图》，人称其工。仲增嗣。

　　仲增，濮王孙，于属为长，故封。官至彰德军节度使、开府仪同三司。政和五年九月薨，赠少师，追封简王，谥穆孝。

　　仲御，自幼不群，通经史，多识朝廷典故。居父宗晟丧，哲宗起知宗正，力辞，诏虚位以须终制。累迁镇宁、保宁、昭信、武安节度使，封汝南、华原郡王。政和中，以检校少傅、泰宁军节度使、开府仪同三司嗣封。天宁节辽使在廷，宰相适谒告，仲御摄事，率百僚上寿，若素习者。帝每见必加优礼，称为嗣王。宣和四年五月薨，年七十一，赠太傅，追封郇王，谥康孝。

　　仲爰嗣。徽宗即位，拜建武节度使，为大宗正，加开府仪同三司，封江夏郡王，徙节泰宁定武，检校少保、少傅。宣和五年六月薨，年七十，赠太保，追封恭王。

　　仲理嗣。靖康初，为安国军节度使，加检校少保、开府仪同三司。

　　嗣濮王者，英宗本生父后也。治平三年，立濮王园庙。元丰七年，封王子宗晖为嗣濮王，世世不绝封。高宗南迁，奉濮王神主于绍兴府光孝寺。

　　仲湜字巨源，楚荣王宗辅之子，安懿王孙也，初名仲泹。熙宁十年，授右内率府副率。累迁密州观察使、知西外宗正事、保大军承宣使。钦宗嗣位，授靖海节度使，更今名。召知大宗正事，未行，汴京失守。康王即帝位于南京，仲湜由汉上率众径谒时嗣濮王仲理北迁，乃诏仲湜袭封，加开府仪同三司，历检校少保、少傅。绍兴元年，充明堂亚献。七年，薨，帝为辍朝，赐其家银帛，追封仪王，谥恭孝。仲湜事母以孝闻，喜亲图史。性酷嗜珊瑚，每把玩不去手，大者一株至以数百千售之。高宗尝问坠地则何如，仲湜对曰：「碎矣。」帝曰：「以民膏血易无用之物，朕所不忍。」仲湜惭不能对。

　　子士从、士街、士篯、士街、士歆。士从，靖康末，为洺州防御使。建炎二年，同知西外宗正事，主管高邮军宗子。士从招溃卒置屯，奏假江、淮制置使，许之。贼李在犯楚州，士从遣部将乘虚掩袭，狃于小胜，军无纪律，败绩。士从移司衡、温二州。臣僚以其弟士篯挠州县，士从不能制，遂罢。绍兴四年，迁泾、洪二州观察使，权知濮王园令。士从乞择利便地奉安神位，从之。六年，士街授象州防御使，迁华州观察使、同知大宗正事、安庆军承宣使，主奉濮王祠事。初，以军兴，南班宗子权罢岁赐，至有身殁而不能殓者，士街言于朝，诏复旧制。三十年，拜安德军节度使。典宗司凡十四年。士篯官至安庆军节度使、同知大宗正事。隆兴元年，上言：「宗司文移视官叙高下，令詪，臣兄也，位反居臣下，失尊卑叙，乞易置之。」诏可其奏。士俴，官至崇庆军节度使、知西外宗正事。右谏议何溥论士衎强市海舟，罢官。已而诏归南班，奉朝请。隆兴中，以边事未宁，与士篯奏减奉给恩赏之半以助军兴。诏加奖谕。

　　仲儡，景王宗汉子也。初授右内率府副率，转右监门卫大将军。建炎末，授武功大夫、忠州防御使。绍兴中，迁济州，知南外宗正事。八年，加检校少保、向德军节度使，袭封嗣濮王。仲儡生而不慧，以次得封。入见榻前恸哭，帝惊问故，答语狂谬，帝优容之。九年，薨，上辍朝三日，追封琼王，谥恭惠。

　　士俴，安懿王曾孙也。绍兴二十五年十一月袭封，除崇庆军节度使。初，仲儡薨，秦桧专政，罢袭，桧死，始封士俴。逾年薨，赠少师，追封思王，谥温靖。

　　士輵，士俴弟也。绍兴二十八年，由建州观察使袭封，授昭化军节度使。初，懿王神貌奉安报恩寺西挟，屋居隘陋，士輵请别营祠堂，许之。久之，加检校少保，累加开府仪同三司，赐嗣濮王居为世业。除知大宗正事，累加三少，充醴泉观使。淳熙七年薨，赠太傅，追封安王。

　　士歆，仲湜第十一子也。由保康军节度使袭封，加开府仪同三司，累升三少。庆元二年薨，赠太傅，追封韶王。

　　不去，安懿王玄孙也。年七十六，累转武功郎。士歆既薨，不去年最高，得袭封，除福州观察使。由庶官袭封自不去始。庆元五年，转武安军承宣使。俄薨，赠开府仪同三司，追封蒋国公。

　　不去，由武经大夫授利州观察使，袭封。开禧初，迁宁远军承宣使。薨，赠开府仪同三司，追封安国公。

　　不俦，开禧二年，由安远军承宣使袭封，除昭庆军节度使，迁检校少保。嘉定十年薨，赠少师，追封高平郡王。

　　不嫖，由武翼大夫袭封，授福州观察使，时嘉定十一年也。逾年而薨，赠开府仪同三司，追封惠国公。

　　臣僚上言：「嗣濮王元降指挥，虽有择高年行遵之文，然高宗朝仪王仲湜以德望俱隆，越仲ＳＭ而选拜；武德郎ＳＮ，次当袭封，以官卑，乃命士俴权奉祠事，越十六年始正士俴之封，是亦不拘定制也。乞自今应封者，命大宗司铨量，都堂审察，阁门引见，然后奏取进止。」宁宗然之。

　　不凌，父士刍。不嫖既薨，不凌由右千牛卫将军授福州观察使，袭封。嘉定十五年，迁奉国军承宣使。十七年薨，赠开府仪同三司，追封惠国公。 
　
　



　
                   
列传第五宗室三
　
　　○吴王颢益王頵吴王佖燕王俣楚王似献愍太子茂郓王楷肃王枢景王杞济王栩徐王棣沂王咢和王栻信王榛太子谌弟训元懿太子信王璩庄文太子愭魏王恺景献太子询镇王竑

　　英宗四子：长神宗，次吴荣王颢，次润王颜，次益端献王頵，皆宣仁圣烈高皇后出也。颜早亡，徽宗赐名追封。

　　吴荣王颢字仲明，初名仲糺，自右内率府副率为和州防御使，封安乐郡公，转明州观察使，进祁国公。治平元年，加检校太傅、保宁军节度使、同中书门下平章事，封东阳郡王。三年，出阁。神宗立，进封昌王；官制行，册拜司空，徙王雍。哲宗嗣位，加太保，换成德、横海二镇，徙封扬王，赐赞拜不名，五日一谒禁中。帝致恭如家人礼。神宗祔庙，拜太傅，移镇京兆、凤翔。

　　自熙宁以来，颢屡请居外，章上辄却。至元祐初，乃赐咸宜坊第一区，榜曰「亲贤」与弟頵对邸。车驾偕三宫临幸，留宴终日。拜太尉，诸子皆命赐官，制曰：「先皇帝笃兄弟之好，以恩胜义，不许二叔出居于外，盖武王待周公之意。太皇太后严朝廷之礼，以义制恩，始从其请，出就外宅，得孔子远其子之意。二圣不同，同归于道，皆可以为万世法。朕承侍两宫，按行新第，顾瞻怀思，潸然出涕。昔汉明帝问东平王：'在家何以为乐？'王言：'为善最乐。'帝大其言，因送列侯印十九枚，诸子五岁以上悉佩之，著之简策，天下不以为私。今王诸子性于忠孝，渐于礼义，自胜衣以上，颀然皆有成人之风，朕甚嘉之。其各进一官，以助其为善之乐，尚勉之哉！毋忝父祖，以为邦家光。」徙封徐王，诏书不名。

　　宣仁有疾，颢旦旦入问，因亦被病。宣仁祔庙，拜太师，徙王冀，赐入朝不趋。改淮南、荆南节度使，徙封楚王。病益笃，帝亲挟医视诊，令昼夜具起居状闻，小愈则喜。既而薨，年四十七。帝即临哭，辍朝五日，成服苑中。赠尚书令兼中书令、扬荆冀三州牧、燕王，谥曰荣，陪葬永厚陵。徽宗即位，改封吴王。

　　颢天资颖异，尤嗜学，始就外傅，每一经终，即遗讲读官以器币服马。工飞白，善射，好图书，博求善本。神宗嘉其志尚，每得异书，亟驰使以示。尝赐方团玉带，俾服而朝，颢辞，乃为制玉鱼以别之。是后亲王遂踵为故实。初，居英宗丧，丐解官终制，以厌于至尊，不克遂。服慈圣光献太后之服，易月当除，颢曰：「身为孙而情文缺然，若是可乎？请如心丧礼，须上禫除，即吉。」诏可。

　　子孝骞嗣，终宁国军节度使、晋康郡王；孝锡终嘉州团练使，赠永国公。

　　益端献王頵，初名仲恪，封大宁郡公，进鄮国公、乐安郡王、嘉王。所历官赐，略与兄颢同。更武胜、山南西、保信、保静、武昌、武安、武宁、镇海、成德、荆南十节度，徙王曹、荆，位至太尉。元祐三年七月薨，年三十三，赠太师、尚书令、荆徐二州牧、魏王，谥端献。徽宗改封益王。

　　頵端重明粹，少好学，长博通群书，工飞白、篆籀。宾接宫僚，岁满当去，辄奏留，久者至十余年。颇好医书，手著《普惠集效方》，且储药以救病者。

　　子九人：孝哲，右骁卫将军，早亡；孝奕，彰化军节度观察留后，赠司空、平原郡王；孝参，奉国军节度使，改宁武、武胜，封豫章郡王；孝永，邢州观察使，赠司空、广陵郡王；孝诒、孝骘、孝悦、孝颖、孝愿，皆至节度使。

　　神宗十四子：长成王佾，次惠王仅，次唐哀献王俊，次褒王伸，次冀王僴，次哲宗，次豫悼惠王价，次徐冲惠王倜，次吴荣穆王佖，次仪王伟，次徽宗，次燕王俣，次楚荣宪王似，次越王偲。八王皆早薨：佾、仅、伸、伟，徽宗赐名追封；俊、僴、倜、价，徽宗改封。

　　吴荣穆王佖，帝第九子。初授山南东道节度使，封仪国公。哲宗立，加开府仪同三司、大宁郡王，进申王，拜司空。帝崩，佖于诸弟为最长，有目疾不得立。徽宗嗣位，以帝兄拜太傅，加殊礼，旋拜太师，历京兆、真定尹，荆、扬、太原、兴元牧，徙国陈。崇宁五年薨，辍视朝七日。赠尚书令兼中书令、徐州牧、燕王，谥荣穆。又加赠侍中，改封吴王。子有奕，武信军节度使、和义郡王。

　　燕王俣，帝第十子；越王偲，帝第十二子。母曰林婕妤。俣初授定武军节度使、检校太尉，封成国公；偲初授武成军节度使、检校太尉、祁国公。哲宗朝，俣加开府仪同三司，封咸宁郡王；偲加开府仪同三司，封永宁郡王。是后累换节铖，历任尹牧，俣进封莘王，偲封睦王。徽宗朝，俱历太保、太傅，俣进封卫王、魏王、燕王，偲进封定王、邓王、越王。靖康元年，同迁太师，俣授河东剑南西川节度使、成都牧，偲授永兴成德军节度使、雍州真定牧。

　　二年，上皇幸青城，父老邀之不及，道遇二王，哭曰：「愿与王俱死。」徐秉哲捕为首者戮之，益兵卫送二王于金营，北行至庆源境上，俣乏食薨，偲至韩州而薨。

　　绍兴初，有崔绍祖者至寿春府，称越王次子，受上皇蜡诏为天下兵马大元帅，兴师恢复。镇抚使赵霖以闻。召赴行在，事败，送台狱伏罪，斩于越州市。

　　楚荣宪王似，帝第十三子。初为集庆军节度使、和国公，进普宁郡王。元符元年出阁，封简王。似于哲宗为母弟，哲宗崩，皇太后议所立，宰相章惇以似对。后曰：「均是神宗子，何必然。」乃立端王。徽宗定位，加司徒，改镇武昌、武成，徙封蔡，拜太保，移镇保平、镇安，又改凤翔、雄武。以王府史语言指斥，送大理寺验治，似上表待罪。

　　左司江谏江公望上疏，以为：「亲隙不可开，开则言可离贰；疑迹不可显，显则事难磨灭。陛下之得天下也，章惇尝持异议，已有隙迹矣。蔡王出于无心，年尚幼小，未达祸乱之萌，恬不以为恤。陛下一切包容，已开之隙复涂，已显之迹复泯矣。恩意渥缛，欢然不失兄弟之情。若以暧昧无根之语，加诸至亲骨肉之间，则有魏文'相煎太急'之讥，而忘大舜亲爱之道，岂治世之美事邪。臣愿陛下密诏有司，凡无根之言勿形案牍，倘有瑕可指，一人胸次，则终身不忘，迹不可泯，隙不可涂，则骨肉离矣。一有浸淫旁及蔡王之语，不识陛下将何以处之，陛下何颜见神考于太庙乎？」疏入，公望罢知淮阳军。徽宗虽出公望，然颇思其言，止治其左右。

　　崇宁中，徙镇荆南、武宁。崇宁五年薨，赠太师、尚书令兼中书令、冀州牧、韩王，改封楚王，谥荣宪。

　　子有恭，定国军节度使、永宁郡王。

　　哲宗一子：献愍太子茂，昭怀刘皇后为贤妃时所生。帝未有子，而中宫虚位，后因是得立。然才三月而夭，追封越王，谥冲献。崇宁元年，改谥献愍。后之立也，邹浩凡三上疏谏，随削其稿。至是，或谓浩有「杀卓氏而夺其子，欺人可也，讵可以欺天乎」之语，徽宗昭暴其事，复窜浩昭州，而峻茂典册。后上表谢，然浩盖无是言也。

　　徽宗三十一子：长钦宗，次衮王柽，次郓王楷，次荆王楫，次肃王枢，次景王杞，次济王栩，次益王棫，次高宗，次邠王材，次祁王模，次莘王植，次仪王朴，次徐王棣，次沂王咢，次郓王栱，次和王栻，次信王榛，次汉王椿，次安康郡王楃，次广平郡王楗，次陈国公机，次相国公梃，次瀛国公樾，次建安郡王楧，次嘉国公椅，次温国公栋，次英国公楒，次仪国公桐，次昌国公柄，次润国公枞。柽、楫、材、栱、椿、机六王早薨。

　　郓王楷，帝第三子。初名焕。始封魏国公，进高密郡王、嘉王，历奉宁、镇安、镇东、武宁、保平、荆南、宁江、剑南西川、镇南、河东、宁海十一节度使。政和八年，廷策进士，唱名第一。母王妃方有宠，遂超拜太傅，改王郓，仍提举皇城司。出入禁省，不复限朝暮，于外第作飞桥复道以通往来。北伐之役，且将以为元帅，会白沟失利而止。钦宗立，改镇凤翔、彰德军。靖康初，与诸王皆北迁。

　　肃王枢，帝第五子。初封吴国公，进建安郡王、肃王，历节度六镇。靖康初，金人围京城，要帝子弟为质，且求输两河。于是遣宰臣张邦昌从枢使斡离不军，为金人所留，约俟割地毕遣还，而挟以北去。

　　景王杞，初授武安军节度使、检校太尉，封冀国公。大观二年，改授山南东道节度使，加开府仪同三司，封文安郡王。政和中，授检校太保，寻迁太保，改授护国、武昌军节度使，追封景王。靖康元年，授荆南、镇东军节度使，迁太傅。

　　二年，遣诣金营充贺正旦使。既归，又从上幸青城。及上皇出郊，杞日侍左右，衣不解带，食不食肉，上皇制发愿文，述祈天请命之意，以授杞。杞顿首泣。及北行，须发尽白。

　　济王栩，初授镇洮军节度使、检校太尉，封鲁国公。大观二年，改授彰武军节度使，加开府仪同三司，封安康郡王，政和中，授检校太保，改荆南、清海军节度使，进封济王。靖康元年，授护国、宁海军节度使，迁太傅。

　　同景王杞为贺金人正旦使。既还，又与何桌为请命使，金帅绐栩曰：「自古有南即有北，不可相无，今所欲割地而已。」栩回以白上，且言金帅请与上皇相见，上曰：「岂可使上皇蒙尘。」遂自出，以栩从行。及索诸王家属，栩夫人曹氏避难他出，徐秉哲捕而拘之，遂同北去。

　　徐王棣，初授镇江军节度使、检校太尉，封徐国公。政和中，授检校太保。宣和中，改镇南军节度使，加开府仪同三司，封高平郡王。寻改山南东道、河阳三城节度使，进封徐王。后从渊圣北去。

　　绍兴二年，有万州李勃者，伪称祁王，内侍杨公谨与言徐王起居状，勃遂改称徐王。宣抚使张浚遣赴行在，上命王府故吏验视，言非真，诏送大理，情得，弃市。

　　沂王咢，初授横海军节度使、检校太尉、冀国公。政和中，授检校太保。宣和中，改剑南西川节度使，加开府仪同三司，封河间郡王。寻改剑南东川、威武军节度使，迁太保，进封沂王。

　　后从渊圣出郊，至北方，与驸马刘彦文告上皇左右谋变，金遣人按问，上皇遣莘王植、驸马蔡鞗等对辨，凡三日，咢、彦文气折，金人诛之。

　　和王栻，初授静江军节度使、检校太尉、广国公。三年，授检校太保。寻改定武军节度使，加开府仪同三司，封南康郡王。靖康元年，授瀛海、安化军节度使、检校太傅，追封和王。后从渊圣出郊。

　　有遗女一人，高宗朝封乐平县主，出适杜安石，命大宗正司主婚。

　　信王榛，初授建雄军节度使、检校太尉，封福国公。三年，授检校太保。宣和末，改安远军节度使，加开府仪同三司，封平阳郡王。靖康元年，授庆阳、昭化军节度使，迁检校太傅，进封信王。

　　后从渊圣出郊，北行至庆源，亡匿真定境中。时马广与赵邦杰聚兵保五马山砦，阴迎榛归，奉以为主，两河遗民闻风响应。

　　榛遣广诣行在奏之，其略曰：「邦杰与广，忠义之心，坚若金石，臣自陷贼中，颇知其虚实。贼今稍惰，皆怀归心，且累败于西夏，而契丹亦出攻之。今山西诸砦乡兵约十余万，力与贼抗，但皆苦窘，兼阙戎器。臣多方存恤，惟望朝廷遣兵来援，不然，久之恐反为贼用。臣于陛下，以礼言则君臣，以义言则兄弟，其忧国念亲之心无异。愿委臣总大军，与诸砦乡兵，约日大举，决见成功。」广既至，黄潜善、汪伯彦疑其非真，上识榛手书，遂除河外兵马都元帅。潜善、伯彦终疑之，广将行，密授朝旨，使几察榛，复令广听诸路节制。广知事不成，遂留于大名府不进。会有言榛将渡河入京，朝廷因诏择日还京，以伐其谋。

　　金人恐广以援兵至，急发兵攻诸砦，断其汲道，诸砦遂陷。榛亡，不知所在，或曰后兴上皇同居五国城。

　　绍兴元年，邓州有杨其姓者，聚千余人，自称信王。镇抚使翟兴觉诈，遣将斩之以闻。

　　钦宗皇太子谌，朱皇后子也。政和七年生，为嫡皇孙，祖宗以来所未有，徽宗喜。蔡京奏除检校少保、常德军节度使，封崇国公，从之。会王黼得政，谋倾京，言其以东宫比人主，遂降为高州防御使。靖康元年，迁检校少保、昭庆军节度使、大宁郡王。寻进检校少傅、宁国军节度使。四月，诏立为皇太子。

　　二年，上幸青城，命密院同知孙傅兼太子少傅，吏部侍郎谢克家兼太子宾客，辅太子监国，称制行事。未几，金人请二帝谕太子出城。统制吴革力请留，欲以所募士微服卫太子溃围以出。傅不许，乃谋匿民间，别求状类太子者并宦者二人杀之，送金人，绐以宦者窃太子欲投献，都人争之，并伤太子。迟疑不决者五日。吴开、莫俦督胁甚急，范琼恐变生，以危言詟卫士，遂拥太子与皇后共车以出。百官军吏奔随号哭，太学诸生拥拜车前，太子呼云：「百姓救我！」哭声震天，已而北去。弟训。

　　训乃北地所生。有砀山人留遇僧者，金人见之曰：「全似赵家少帝。」遇僧窃喜。绍兴十年，三京路通，诏求宗室。遇僧自言少帝第二子，乃守臣遣赴行在，过泗州，州官孙守信疑之，白其守，请于朝。阁门言渊圣无第二子，诏宁信劾治。遇僧伏罪，黥隶琼州。后有自北至者，曰：「渊圣小大王训，见居五国城。」

　　元懿太子讳旉，高宗子也，母潘贤妃。建炎元年六月，生于南京。拜检校少保、集庆军节度使，封魏国公。金人侵淮南，帝幸临安，会苗傅、刘正彦作乱，逼帝禅位于旉，改元明受。既而傅等伏诛，帝复位，乃以旉为皇太子，从幸建康。太子立，属疾，宫人误蹴地上金炉有声，太子惊悸，疾转剧，薨，谥元懿。

　　信王璩字润夫，初名伯玖，艺祖七世孙，秉义郎子彦之子也。生而聪慧。

　　初，伯琮以宗子被选入宫，高宗命鞠于婕妤张氏；吴才人亦请于帝，遂以伯玖命才人母之，赐名璩，除和州防御使，时生七岁矣。伯琮以建国公就傅，璩独居禁中。俄拜节度使，封吴国公，宰执赵鼎、刘大中、王庶等坚持之，命不果行。会秦桧专政，遂除保大军节度使，封崇国公。寻诏赴资善堂听读。绍兴十五年，加检校少保，进封恩平郡王，出就外第。时伯琮己封普安郡王，璩官属礼制相等夷，号东、西府。逾年，改武昌军节度使。

　　二十二年，子彦卒，璩去官持服，终丧，还旧官。显仁太后崩，普安郡王始立为皇太子，璩因加恩称皇侄，名位始定。迁开府仪同三司，判大宗正事，置司绍兴府。

　　孝宗即位，璩表请入贺，许之，特授少保，改静江军节度使。顷之，省绍兴府宗正事，改判西外宗正司。璩累章乞闲，改醴泉观使。淳熙中，除少傅。高宗崩，奔赴得疾，逾年而薨，年五十九，追封信王，累赠太保、太师。

　　始，璩之入宫也，储位未定者垂三十年，中外颇以为疑。孝宗既立，天性友爱，璩入朝，屡召宴内殿，呼以官，不名也，赐予无算。

　　子四人：师淳历忠州团练使、永州防御使，师瀹、师沦、师路并补武翼大夫。孙希楙，特补保义郎。

　　庄文太子讳愭，孝宗嫡长子也，母郭皇后。初名愉，补右内率府副率，寻赐名愭，除右监门卫大将军、荣州刺史。孝宗为皇子时，愭拜蕲州防御使。及受禅，除少保、永兴军节度使，封邓王。故事皇子出阁，封王，兼两镇，然后加司空。愭自防御使躐拜少保，章异数也。

　　乾道元年，立为皇太子，册广国夫人钱氏为妃。诏增东宫从卫，太子谦让。及奏捐月给杂物，从之。三年秋，太子病暍，医误投药，病剧。上皇与帝亲视疾，为赦天下。越三日薨，年二十四，谥庄文。

　　太子贤厚，上皇与帝皆爱之。帝从礼官议服期，以日易月；文武百官服衰，服一日而除；东宫臣僚齐衰三月，临七日而除。比葬，帝再至东宫，命宰臣奉谥册，大小祥皆以执政官行礼。

　　子挺，钱氏所生也，甫晬，除福州观察使，封荣国公，乾道九年卒，赠武当军节度使，追封豫国公。

　　宁宗时，命宗子希璂为太子后。希璂，艺祖九世孙也，赐名搢，补右千牛卫将军，置教授于府。开禧二年，除忠州防御使。嘉定八年，更名思正。

　　魏惠宪王讳恺，庄文同母弟也。初补右内率府副率，转右监门卫大将军、贵州团练使。孝宗受禅，拜雄武军节度使、开府仪同三司，封庆王。

　　庄文太子薨，恺次当立，帝意未决。既而以恭王英武类己，竟立之。加恺雄武、保宁军节度使，进封魏王，判宁国府。妻华国夫人韦氏，特封韩、魏两国夫人，以示优礼。赐黄金三千两、白金一万两，命宰设祖于玉津园，王登车，顾谓虞允文曰：「更望相公保全。」比至镇，奏朝天申节，许之。

　　府长史上言，欲与司马分治郡，俾王受成。恺奏曰：「臣被命判府，今专委长史、司马，是处臣无用之地。况一郡置三判府，臣恐吏民纷竞不一，徒见其扰。长史、司马宜主钱谷、讼牒，俾拟呈臣依而判之，庶上下安，事益易治。」又请增士人贡额。朝廷悉从之。恺究心民事，筑圩田之隤圮者，帝手诏嘉劳之。

　　淳熙元年，徙判明州。辍属邑田租以赡学。得两歧麦，图以献，帝复赐手诏曰：「汝劝课艺植，农不游惰，宜获瑞麦之应。」加恺荆南、集庆军节度使，行江陵尹，寻改永兴、成德军节度使、扬州牧。七年，薨于明州，年三十五。帝素服发哀于别殿，赠淮南武宁军节度使、扬州牧兼徐州牧，谥惠宁。

　　王性宽慈，上皇雅爱之。虽以宗社大计出王于外，然心每念之，赐赉不绝。讣闻，帝滋然曰：「向所以越次建储者，正为此子福气差薄耳！」治二郡有仁声，薨之日，四明父老乞建祠立碑，以纪遗爱。

　　子二人。摅早卒。抦生于明州，母卜氏，信安郡夫人，王薨，还居行在。抦性早慧，帝爱之，将内禅，升耀州观察使，封嘉国公。庆元间，封吴兴郡王，领昭庆军节度使。开禧二年薨，赠太保，封沂王，谥靖惠。

　　子垓，三岁而夭。诏立宗室希瞿子为其后，更名均，领右千牛卫将军，置教授于府。寻加福州观察使。后更名贵和，即镇王竑也。

　　景献太子讳询，燕懿王后，艺祖十一世孙也。初名与愿。宁宗既失衮王，从宰执京镗等请，取与愿养于宫中，年六岁，赐名严，除福州观察使。嘉泰二年，拜威武军节度使，封卫国公，听读资善堂。

　　开禧元年，时边事益急，金人请诛首谋用兵者，严用翊善史弥远计，奏韩侂胄轻起兵端，上危宗社，宜赐黜罢，以安边境。从之。

　　严立为皇太子，拜开府仪同三司，封荣王，更为帱。诏御朝太子侍立，宰执日赴资善堂会议。寻用天禧故事，宰辅大臣并兼师傅、宾客，太子出居东宫，更名询。嘉定十三年薨，年二十九，谥景献。

　　镇王竑，希瞿之子也。初，沂靖惠王薨，无嗣，以竑为之后，赐名均，寻改赐名贵和。太子询薨，乃立贵和为皇子，赐名竑，授宁武军节度使，封祁国公。嘉定十五年五月，加检校少保，封济国公。

　　十七年六月辛未，竑生子，诏告天地、宗庙、社稷、宫观。八月祭未，赐竑子名铨，授左千牛卫大将军。丁亥，铨薨，赠复州防御使，追封永宁侯。竑上表称谢。

　　竑好鼓琴，丞相史弥远买美人善琴者，纳诸御，而厚廪其家，使美人目闲竑，动息必以告。美人知书慧黠，竑嬖之。宫壁有舆地图，竑指琼厓曰：「吾他日得志，置史弥远于此。」又尝呼弥远为「新恩」。以他日非新州则恩州也。弥远闻之，尝因七月七日进乞巧奇玩以觇之，竑乘酒碎于地。弥远大惧，日夕思以处竑，而竑不知也。

　　时沂王犹未有后，方选宗室希瓐子昀继之。一日，弥远为其父饭僧净慈寺，独与国子学录郑清之登惠日阁，屏人语曰：「皇子不堪负荷，闻后沂邸者甚贤，今欲择讲官，君其善训迪之。事成，弥远之坐即君坐也。然言出于弥远之口，入于君之耳，若一语泄者，吾与君皆族矣。」清之拱手曰：「不敢。」乃以清之兼魏忠宪王府教授。清之日教昀为文，又购高宗书俾习焉。清之上谒弥远，即以昀诗文翰墨以示，弥远誉之不容口。弥远尝问清之：「吾闻其贤已熟，大要竟何如？」清之曰：「其人之贤，更仆不能数，然一言以断之曰：不凡。」弥远颔之再三，策立之意益坚。清之始以小官兼教授，其后累迁，兼如故。

　　宁宗崩，弥远始遣清之往，告昀以将立之之意。再三言之，昀默然不应。最后清之乃言曰：「丞相以清之从游之久，故使布腹心于足下。今足下不答一语，则清之将何以复命于丞相？」昀始拱手徐答曰：「绍兴老母在。」清之以告弥远，益相与叹其不凡。

　　竑跂足以需宣召，久而不至。弥远在禁中，遣快行宣皇子，令之曰：「今所宣是沂靖惠王府皇子，非万岁巷皇子，苟误，则汝曹皆处斩。」竑不能自己，属目墙壁间，见快行过其府而不入，疑焉。己而拥一人径过，天已暝，不知其为谁，甚惑。

　　昀既至，弥远引入柩前，举哀毕，然后召竑。竑闻命亟赴，至则每过宫门，禁卫拒其从者。弥远亦引入柩前，举哀毕，引出帷，殿帅夏震守之。既而召百官立班听遗制，则引竑仍就旧班，竑愕然曰：「今日之事，我岂当仍在此班？」震绐之曰：「未宣制以前当在此，宣制后乃即位耳。」竑以为然。未几，遥见烛影中一人已在御坐，宣制毕，阁门赞呼，百官拜舞，贺新皇帝即位。竑不肯拜，震捽其首下拜。皇后矫遗诏：竑开府仪同三司，进封济阳郡王，判宁国府。帝因加竑少保，进封济王。九月丁丑，以竑充醴泉观使，令就赐第。

　　宝庆元年正月庚午，湖州人潘壬与其弟丙谋立竑，竑闻变匿水窦中，壬等得之，拥至州治，以黄袍加身。竑号泣不从，不获已，与之约曰：「汝能勿伤太后、官家乎？」众许诺。遂发军资库金帛、会子犒军，命守臣谢周卿率官属入贺，伪为李全榜揭于门，数弥远废立罪，云：「今领精兵二十万，水陆进讨。」比明视之，皆太湖渔人及巡尉兵卒，不满百人耳。竑知其谋不成，率州兵讨之。遣王元春告于朝，弥远命殿司将彭任讨之，至则事平。弥远令客秦天锡托召医治竑疾，竑本无疾。丙戌，天锡诣竑，谕旨逼竑缢于州治。

　　帝辍朝，赙银绢各一千、会子万贯，赠少师、保静镇潼军节度使。给事中盛章、权直舍人院王既一再缴奏，诏从之。右正言李知孝累奏，追夺王爵，降封巴陵县公。于是在廷之臣真德秀、魏了翁、洪咨夔、胡梦昱等每以竑为言，弥远辄恶而斥远之。

　　端平元年，诏复官爵。妻吴氏为比丘尼，赐惠净法空大师，月给钵钱百贯。景定五年，度宗降诏，追复元赠节度使。德祐元年，提领户部财用兼修国史常楙请立竑后，试礼部侍郎兼中书舍人王应麟请更封大国，表墓锡谥，命大宗正司议选择立后，迎善气，销恶运，莫先于此。下礼部议，赠太师、尚书令，依旧节度使，升封镇王，谥昭肃。以田万亩赐其家，遣应麟致祭。 
　
　



　
                   
列传第六宗室四
　
　　○子淔子崧子栎子砥子昼子潚师ＲＵ希言希怿士珸士亻褭士穹士皘士群不弃不尤不┋善俊善誉汝述叔近叔向彦倓彦橚彦逾

　　子淔字正之，燕王五世孙。父令铄，官至宝文阁待制。子淔以荫补承务郎，累迁少府监主簿，改河南少尹。

　　时治西内，子淔有干才，漕使宋昪器之。或事有未便，子淔辄力争，昪每改容谢之。除蔡河拨发纲运官。会夏旱，河水涸，转饷后期，贬秩一级。提举三门、白波辇运事，除直秘阁。丁内艰，起复。累进龙图阁、秘阁修撰，除陕西转运副使。

　　初，蔡京铸夹锡钱，民病壅滞，子淔请铸小铁钱以权之，因范格以进。徽宗大说，御书「宣和通宝」四字为钱文。既成，子淔奏令民以旧铜钱入官，易新铁钱。旬日，易得百余万缗。帝手札以新钱百万缗付五路，均籴细麦，命子淔领其事。民苦限迫，诣子淔诉者日数百人，子淔奏请宽其期，民便之。会蔡京再相，言者希京意，论子淔乱钱法，落职奉祠。

　　靖康初，复秘阁修撰。金人侵洛，子淔奔荆南。溃兵祝靖、盛德破荆南城，子淔匿民家，靖等知之，来谒，言京城已破。子淔泣，说之曰「君辈宜亟还都城，护社稷，取功名，无贪财扰州县也。」皆应曰：「诺。」子淔因草檄趣之。翌日，靖等遂北行。

　　绍兴元年，召见，复徽猷阁直学士、知西外宗正司，改江西都转运使。时建督府，军须浩繁，子淔运饷不绝，以功进宝文阁直学士，再知西外宗正司。三京新复，除京畿都转运使，以疾辞。卒于家，年六十七。

　　子淔幼警悟，苏轼过其家，抱置膝上，谓其父曰：「此公家千里驹也。」及长，善谈论，工诗。然崇宁、大观间土木繁兴，子淔每董其役，识者鄙之。

　　子崧字伯山，燕懿王后五世孙。登崇宁五年进士第。宣和间，官至宗正少卿，除徽猷阁直学士、知淮宁府。

　　汴京失守，起兵勤王，道阻未得进。闻张邦昌僭位，以书白康王：宜遣师邀金人河上，迎请两宫，问罪僭逆，若议渡江，恐误大计。遂与知颍昌府何志同等盟，传檄中外。已而闻金人退，引兵襄邑，遣范埙、徐文中诣济州，请王进兵南京，且言：「国家之制，无视王在外者，主上特付大王以元帅之权，此殆天意。亟宜承制号召四方豪杰，则中原可传檄而定。」王命子崧充大元帅府参议官、东南道都总管。邦昌家在庐州，子崧檄通守赵令儦几察之，且请捕诛其母子，以绝奸心。

　　又言：「自围城以来，朝命隔绝，乞下诸路，凡有事宜，并取大元帅府裁决，伪檄毋辄行。宣抚使范讷逗挠营私，所宜加罪。宜蠲被兵州县租，经理淮南、荆、浙形势之地，毋为群盗所据。」

　　檄止诸路毋受邦昌伪赦，移书责邦昌曰：「人臣当见危致命，今议者籍籍，谓劫请倾危之计实由阁下，不然，金人何坚拒孙傅之请，而卒归于阁下也。敌既远去，宜速反正，若少迟疑，则天下共诛逆节，虽悔无及矣。」又遗书王时雍曰：「诸公相与亡人之国，方且以为佐命功臣，不知平日所学何事。」

　　会邦昌遣使迎王次第白子崧，子崧即贻王书曰：「似闻谓以京师残破，不可复入，止欲即位军中，便图迁徙，臣窃惑焉。夫欲致中兴，当谨举措，宜先谒宗庙，觐母后，明正诛赏，降霈四方。若京师果不可都，然后徐议所向。」

　　遂传檄京师，奏于隆祐太后曰：「诸路先闻二圣北迁，易姓改国，恐间有假讨逆之名，以窃据州郡者。乞速下明诏，谕四方以迎立康王之意，庶几人心慰安，奸宄自消矣。」寻以所部兵会济州。

　　康王即位，子崧请放诸路常平积欠钱，又言：「台谏为人主耳目，近年用非其人，率取旨言事。请尊旧制，听学士、中丞互举。范祖禹、常安民、上官均先朝言事尽忠，请录其子。」帝皆可其奏。因建三屯之议：一屯澶渊，一屯河中、陕、华，一屯青、郓间，以张声势。万一敌骑南侵，则三道并进，可成大功。

　　除延康殿学士、知镇江府、两浙路兵马钤辖。上章论王时雍、徐秉哲、吴开、莫俦、范琼、胡思、王绍、王及之、颜博文、余大均等逼迁上皇，取太子，辱六宫，捕宗室，窃禁物，都人指为国贼。伏望肆诸市朝，以为臣子之戒。时滑州两经残破，子崧荐傅亮可任。除亮滑州通判，黄潜善沮之，命遂寝。

　　贼赵万犯镇江，子崧遣将击万于丹徒，调乡兵乘城为备。顷之，官军败归，乡兵惊溃，子崧率亲兵保焦山寺，贼据镇江。

　　初，昌陵复土，司天监苗昌裔谓人曰：「太祖后当再有天下。」子崧习闻其说，靖康末起兵，檄文颇涉不逊。子崧与御营统制辛道宗有隙，道示求得其文，上之。诏年史往案其狱，情得，帝震怒，不欲暴其罪，坐以前擅弃城，降单州团练副使，谪居南雄州。绍兴二年赦，复集英殿修撰，而子崧已卒于贬所。

　　子栎，燕懿王后五世孙。登元祐六年进士第。靖康中，为汝州太守。金人再渝盟，破荆湖诸州，独子栎能保境土。李纲言于朝，迁宝文阁直学士，寻提举万寿观。绍兴七年卒。

　　子砥，艺祖后令珦之子也。仕至鸿胪丞。北迁至燕山，久之，欲遁归，乃遣其徒朱国宾、王孝安至中京，求得上皇宸翰，怀之以归。建炎二年六月，至行在，帝命辅臣召问于都堂。子砥言：「金人讲和以用兵，我国敛兵以待和。往者契存丹主和议，女真主用兵，十余年间竟灭契丹。今复蹈其辙。譬人畏虎，啖虎以肉，食尽终必食人。若设陷阱待之，庶能制虎。」因复故官。已而赐对称旨，命知台州，卒。

　　子昼字叔问，燕王五世孙。少警敏强记，工书翰。累官宪州通判。宣和初，充详定《九域图志》编修官。出知泽州，改密州。诏为刑部员外郎，以忧去。

　　建炎四年，迁吏部员外郎。寻用大宗正士亻褭荐，迁尚书左司员外郎，兼权货务，岁收茶、盐、香钱六百九万余缗，以功进秩一阶。试太常少卿，集《太常因革礼》八十篇，为二十七卷。上言复春分祀高禖礼。除权礼部侍郎，迁徽猷待制、枢密都承旨。以公族为侍从，及改官制后都承旨用文臣，皆自子昼始。

　　衢、严、信、饶之民，生子多不举，子昼请禁绝之。累求补外，迁徽猷阁直学士、知秀州。既而奉祠以归，寓于衢。绍兴十二年卒，年五十四。

　　子潚字清卿，秦康惠王后，孝靖公令奥之子也。七岁而孤，家贫力学。登宣和中进士第。调真州刑曹掾，与守争狱事，解官去。改衢州推官。胡唐老奇其才，任之。属时多故，子潚佐唐老缮完城具，苗、刘兵至城下，不能攻，以功进一秩。累官吏部郎中，求补外，迁户部郎中，总领江、淮军马钱粮。诸司馈礼，月以千缗，悉归之公帑。除直秘阁、两浙转运副使。朝廷遣人检沙田芦场，欲概增租额，子潚以承买异冒占，力止之。

　　时议者言：田之并太湖者被水患，宜分道诸浦注之江。诏子潚往案视。还言：「太湖当数州巨浸，岂松江一川所能独泄。昔人于常熟北开浦二十四以达大江，又开浦十于昆山东南以入海，今皆湮塞，宜加疏浚。」从之。遂浚常熟东栅至雉浦入于泾谷；又疏凿福山塘，至尚市桥北注大江，分杀其势，水患用息。

　　明州守赵善继治郡残酷，子潚率诸监司劾罢之。除直敷文阁、知临安府，吏不能欺，禁权家僦人子女为仆妾者。诏权户部侍郎，升敷文阁待制，复知临安府。调三衙卒修筑都城，不扰而办。金主亮渝盟，子潚献助军一十五万钱，特迁一秩。帝幸建康，充行宫留守参谋官。扈跸还，复知临安府。金人来议和，子，子潚谓事情叵测，宜以军礼待之。

　　孝宗嗣位，志图恢复，子潚练兵，习为「鹅鹳鱼丽阵」，上观于便殿，嘉之，赐金带。擢敷文阁直学士，移知明州、沿海制置使。台谏王十朋、王大宝抗疏留之，帝曰：「朕委以防海，行召还矣。」初，海寇以赂通郡胥吏，吏反为之用，匿其踪迹，贼遂大炽，商舶不通。子潚以礼延土豪，俾率郡胥分道入海，告之曰：「用命者有厚赏，不则杀无贷。」胥众震恐，争指贼处，悉禽获。凡豪猾为贼囊橐者，穷治之，海道遂平。

　　升龙图阁直学士、知福州。岁饥，告籴旁郡，米价顿平，民赖以济，进龙图阁学士，移知泉州。吏有掠民女为妾者，其妻妒悍，杀而磔之，贮以缶，抵其兄兴化掾，安廨中。妾父每日郡诉，吏不决。子潚访知状，丞遣人往兴化，果得缶以归，狱遂决。其发扌适概类此。乾道二年卒于官，年六十六。

　　师ＲＵ字从善，系出燕懿王。王生彰化军节度使惟忠，惟忠生宣城侯从谨，从谨生崇国公世恬，世恬生嘉国公唆令。中兴初，韩世清挟令唆为变，裂黄旗被其身，固拒获免。令唆生朝奉郎子笈，子笈生和州防御使伯肃。伯肃少从高宗于康邸，以文艺侍左右。

　　师ＲＵ，伯肃之子也。举进士第，除司农簿，迁金部郎中。孝宗奇其才，顾遇颇厚。师ＲＵ奏：左右曹、度支、仓部宜立总计，司归并财物之数，以绝吏奸。制可。知吉州，即山炼铜，足冶欠额二十万。进户部郎官、淮东总领。

　　光宗初，擢太府少卿、知秀州，改淮南运判。时郡铁钱不行，盐商弗至，师ＲＵ请发度牒，出仓粟，以收铁钱，盐利遂通。累迁司农卿、知临安府。有僧号散圣者，以妖术惑众，师ＲＵ捕治黥之。

　　韩侂胄用事，师ＲＵ附之，遂得尹京。侂胄生日，百官争贡珍异，师ＲＵ最后至，出小合曰：「愿献少果核侑觞。」启之，乃粟金蒲萄小架，上缀大珠百余，众惭沮。侂胄有爱妾十四人，或献北珠冠四枚于侂胄，侂胄以遗四妾，其十人亦欲之，侂胄未有以应也。师ＲＵ闻之，亟出钱十万缗市北珠，制十冠以献。妾为求迁官，得转工部侍郎。侂胄尝饮南园，过山庄，顾竹篱茅舍，谓师ＲＵ：「此真田舍间气象，但欠犬吠鸡鸣耳。」俄闻犬嗥从薄间，视之乃师ＲＵ也，侂胄大笑久之。以工部尚书知临安府。

　　侂胄将用兵，师ＲＵ度侂胄材疏意广，必召祸，乃持异论，侍御史郑友龙劾罢之。侂胄死，其党多坐谪，以师ＲＵ尝与侂胄异，故获用。除宝谟阁直学士、知镇江府。

　　会荆湖始置制阃，以命师ＲＵ，给事中蔡幼学缴其命，遂罢归。未几，诏为兵部尚书、知临安府。幼学时为学士，亦不草诏，留元刚草之。时楮轻籴贵，师ＲＵ尹京未数月，楮价浸昂，籴亦稍平，执政愈益贤之。会武学士柯子冲、卢宣德以事至府，师ＲＵ擅挞遣之，众尽讙，文武二学之士交投牒，师ＲＵ乃罢免，与祠。卒于家，年七十。

　　师ＲＵ四尹临安，有能声。尝钩致民罪，没其家赀，诌事权贵，人以是鄙之。

　　希言字若讷，惠王令ＳＫ元孙也。淳熙十四年登第。调衢州司户，合郡民以计，表其坊，标其户数，为图献于守，守才之。西安令不职，守檄希言摄邑。漕善令，会严州请复乌龙岭税场，檄希言往访之，俾令得复职。希言力陈乌龙场不当复，漕怒曰：「衢已复孔步、章戴二场，何乌龙独不可复？」希言谓二场当并罢去，漕不能夺，二场竟亦废。改吉州司理，属邑有诬人以杀人罪者，吏治之急，囚诬服。希言鞫得实，檄县他捕，乃得真盗。

　　用杨万里、周必大荐，授临安府司法，改淮西总所干办。移书约诸郡：纲必时发，至即受纳，无滞留。始至，军库见钱不满千缗，比去，库钱充溢。

　　知临安仁和县。辟学宫四百余亩。适大旱，蝗集御前芦场中，互数里。希言欲去芦以除害，中使沮其策，希言驱卒燔之。临平塘堤决，希言督役，亲捧土投石，兵民争夺，堤成，因筑重堤，后不复决。民病和买绢折钱重，希言节公费，代其输。

　　除太社令，迁枢密院编修官兼右司。上言：「诸将但务城守，敌来不拒，去不复追，异时之忧，殆不止保江而已。宜谕诸将，一军受围，诸军共守，敌不渡淮则均受赏，以战为守，毋以守为守。」迁宗正丞，请南班得与输对，许之。累迁秘书丞、著作郎、军器少监，皆兼右司，又充密院检详，为宰属、枢掾凡六年，奉祠去。嘉定十七年卒，年六十一。赠资政殿大学士，封越国公，谥忠宪。

　　子与权，登进士第，再中刑法科。官至开府仪同三司。

　　希怿字伯和，燕王八世孙。登淳熙十四年进士第。赵汝愚帅福建，希怿为属吏，尝言：治人如修身，治政如理家，爱民如处昆弟。取古今官著惠爱者缉为一编，曰：「是吾师矣。」汝愚嘉之，荐于宪辛弃疾。弃疾尚气，僚吏不敢与可否，希怿独尽言无所避。属邑候官苦税重，每不登额，希怿稽核公帑羡钱以足之。弃疾亦荐其能。汝愚当国，调江东运司干办。

　　同寅有坐侂胄党者，诸司莫敢荐，希怿贤其人，请以荐己者荐之。改太平州通判。先是盗黥而逃者，捕得处死。希怿言：「强盗特贷命而辄逃者斩，今黥罪致死，非法之平也。」自是皆减死论。

　　迁江西茶盐提举。岁饥，恶少聚劫，希怿将自临按，幕属力止之，不听，曰：「希怿不出，饥民终不得食，且召乱矣。」遂行，发粟赈给，禽首谋者治之，其党遂散。升本路帅兼漕事。黑风峒罗世传寇郴阳，奸民潜通贼，阴济以粮。希怿捕治之，贼乏食，乃去。未几，李元砺寇郴，陈廷佐寇南安，复诱罗世传与合，劫掠至龙泉。有何光世者，能知贼动息，希怿授光世计，俾诱世传诛元砺以自赎。功未竟，移知平江府，其后世传果缚元砺以献，廷佐势孤，亦降。

　　移知太平州，希怿为倅日，习知其民利病，遂损折帛价，减榷酤额，以苏民力。已而乞祠，迁端明殿学士，换昭信军节度使、开府仪同三司，致仕。嘉定五年卒，年五十八，赠少保，封成国公。

　　士珸字公美，濮字懿王曾孙也。天资警敏，儿时俨如成人。比弱冠，为右监门卫大将军、贵州团练使。从上皇北迁，次洺州东，与诸宗室议，欲遁还据城。谋未就而金人围合，皆散走。士珸乘驴西亡，夜半盗夺驴去，徒步疾趋，迟明，抵武安酒家，语人曰：「我皇叔也。」邑官闻之来谒，资以衣冠鞍马。因募得少壮百余人，从至磁州，招集义兵以解洺围。旬日间，得胜兵五千人，归附者数万。

　　时洺州守臣王麟欲叛降敌，军民怒杀之，推统制韩一为主。士珸夜半薄城下，力战破围。翌日入城，部分守御。敌治壕堑，树鹿角，示以持久。士珸砺将士死守，飞火炮碎其攻具，以计生得其首领，敌乃解围去。以功迁权知洺州，仍兼防御使。

　　建炎二年，金人再犯洺，粮尽援绝，众不能守，乃拥士珸出城，由白家滩抵大名府，诏赴行在。

　　绍兴五年，迁泉州观察使，再迁平海军承宣使、知南外宗正事。时泉邸新建，向学者少，士珸奏宗子善轸文艺卓绝，众所推誉，乞免文解，由是人知激劝。迁节度使，未拜而卒，年四十六。赠少师，追封和义郡王。淳熙中，谥忠靖。子不流，历临安、绍兴帅，治有声。

　　士亻褭字立之，郇康孝王仲御第四子。有大志，好学，善属文。初补右班殿直，累迁忠州防御使、郑州观察使，由宁远军承宣使转权同知大宗正事。时康王建大元帅府，士亻褭请于孟太后，乞命帅府得承制便宜行事，又请奉王承大统，太后从之，王遂即位。

　　除光山军节度使，扈跸南幸。黄潜善等用事，士亻褭论其误国，潜善斥之，出知南外宗正事。会苗傅、刘正彦作乱，士亻褭易服入杭，以蜡书遗张浚，趣其勤王；复遗吕颐浩书，勉其与浚同济国难。苗傅等怒浚，浚坐谪。复遗浚书，谓朝廷无他意，俾贼勿疑耳。事平，加检校少保，除同知大宗正事。

　　丁母忧，起复，除知大宗正事。请序位安定郡王下，从之。累乞祠，不许。以定策功，诏其子不议改文秩，不怞易环卫官。加士亻褭检校少师。寻加开府仪同三司，判大宗正事。入觐，劝帝留意恤民。

　　金人既归河南、陕西地，命士亻褭谒陵寝，遂入柏城，披历榛莽，随宜葺治，礼毕而还。特封齐安郡王，以旌其劳。

　　寻权主奉濮安懿王祠事。军兴，罢宗室赐予，至有丧不能敛者，士亻褭以闻。诏缌麻、袒免亲任环卫官而身亡者，赐钱有差。

　　士亻褭数言事，忤秦桧。及岳飞被诬，士亻褭力辨曰：「中原未靖，祸及忠义，是忘二圣不欲复中原也。臣以百口保飞无他。」桧大怒，讽言者论士亻褭交通飞，踪迹诡秘，事切圣躬，遂夺官。中丞万俟离复希旨连击之。谪居于建，凡十二年而薨，年七十。帝哀之，赠太傅，追封循王。六子皆进官二阶。

　　长子不凡，方苗傅之乱，刲股纳蜡书，持告张浚，以功转两官，易文资。从赵哲收复建州，杀叶浓，以功赐爵二级。

　　士穹字仰夫，太宗五世孙。初以荫补官，累转太子率府副率。建炎初，隆祐太后幸洪州，敌奄至，百司散走。士穹至一大船中，见二帝御容，负以走。遇溃兵数百，同行至山中，众欲聚为盗，士穹出御容示之曰：「盗不过求食为朝夕计耳，孰若仰给州县。士穹以近属谕之，必从。如此，则今日不饥饿，后日不失赏，是一举而两得也。」众听命。乃走谒太后虔州。

　　会虔民作乱，乡兵在外为应，与官军相持。士穹诣执政，谓当请太后急肆赦，人知免死，庶可安集；又宜急谕城中，城中定，则外寇可弭，譬如服药，心腹已安，外御风湿，乃余事耳。赦既下，城中遂定。迁右监门卫大将军、惠州防御使。绍兴二十一年卒，赠建宁军承宣使，追封建安郡王。

　　士皘，太宗之后，商、濮王之裔也。从上皇俱北迁，乘间变姓名入僧寺中，落发，衣僧衣以行，抵会稽。扈驾循幸，以覃恩转千牛卫将军奉朝请而卒。

　　不群字介然，太宗六世孙。宣和中，量试授承事郎。靖康初，宰济南章丘县。县当山东、河北之冲，不群募效用五千人，增城浚濠，为战守备，敌攻围两月不能下。

　　迁维州通判，升直秘阁，通判镇江府，辟充两浙宣抚司主管机宜文字。高宗在越，诏改郴州。时群盗出没湖、湘间，不群严备御，盗不能犯。进直显谟阁，移知鼎州，充湖北兵马副钤辖。既而朝廷虑郴失守，复留不群于郴。坐岳飞破曹成，成遁，因犯郴，不群乘城固守，拒却之。

　　进直宝文阁，移知宣州。军需以时办，而民不扰。进秩二阶。知庐州。郦琼叛，拥不群北去，寻释之以归。帝召见，问琼叛故，不群曰：「由刘锜除制置，琼等以为图己，兼抚谕后时，故叛。」帝悔之。除知荆南府，累迁两浙路转运副使，卒于官。

　　不弃字德夫，太宗之裔。绍兴中，为江东转运判官。秦桧忌四川宣抚使郑刚中，以不弃能制之，除太府少卿、四川宣抚司总领官。初，赵开总蜀赋，宣抚司文移率用申状，不弃至官，用张宪成故事，以平牒见刚中。刚中愕然，久之始悟其不隶己，遂有隙。不弃欲尽取宣抚司所储，刚中不与，不弃怒。刚中辟利州转运使王陟兼本司参议，不弃劾罢之。二人愈不相能，桧并召还，刚中在蜀，服用颇逾制，不弃复文致其事。桧乃罢刚中，升不弃敷文阁待制，知临安府。

　　逾年改工部侍郎，寻除敷文阁直学士、知绍兴府。时浙东旱，饥民多流亡。提举秦昌时，桧兄子也，不弃言其悉心振恤，全活甚众，昌时得迁秩。其媚桧如此。未几卒。

　　不尤，有武力。靖康之难，与王明募义兵，与金人战，雄张河南、北。盗皆避其锋，曰：「此小使军也。」高宗即位，引众归，补武翼郎。从岳飞平湖寇。飞死，桧夺其兵，遣守横州而卒。

　　子善悉，进士登第。累官敷文阁直学士、两浙转运副使。

　　不┋字仁仲，嗣濮王宗晖曾孙也。父士圃，从上皇北迁，遥拜集庆军节度使。不┋初补保义郎，绍兴二十七年登第，易左宣义郎，调婺州金华丞。治县豪河汝翼，械请于郡，编隶他州，邑人慑服。

　　除永州通判。郡岁输米，倍收其赢，民病之，不┋言于守，损其数。帅司檄不┋录靖州狱，辨出冤者数十百人，靖人德之，绘其像以祠。

　　除知开州。开在巴东，俗鄙陋，不┋为兴学，俾民知孝义。郡有盐井，旧长吏必遣所亲监之，私其处。不┋罢遣，盐利倍入，郡计用饶，以羡余代民输夏秋两税及天申节银绢。在开二年，民绝斗争，夜户不闭。诸司交荐，以比古循吏。转夔州转运判官，开人数千遮城门，不得行。

　　至夔，民病上供银。时部使者以亲故摄大宁盐场，专其利。不┋斥去，而盐获羡余。乃出钱市羡盐数十万斤，易米得三万余斛，运抵湖北，市银以归，代诸郡纳上供银，省缗钱十五余万。

　　改成都路转运判官。适岁饥，不┋行抵泸南，贷官钱五万缗，遣吏分籴。比至，下令曰：「米至矣。」富民争发粟，米价遂平。只流朱氏独闭籴，邑民群聚发其廪。不┋抵朱氏法，籍其米，黥盗米者，民遂定。

　　永康军岁治都江堰，笼石蛇绝江遏水，以灌数郡田。吏盗金，减役夫，堰不固而圮，田失水，故岁屡饥。不┋躬视，操板筑，绳吏以法。乃出令：民业耕者田主贷之，事末作者富民振之，老幼疾患者官为粥视。全活数百万。

　　黎州青羌奴儿结反，制司调兵往戍，属不┋给饷。故事，富人出粮，而下户以力致于边。不┋曰：「民饥，不可扰也。」以籴余米发卒运之。已而朝廷命不┋摄制司。初，官兵败，前制使遣人赂奴儿结以和。不┋曰：「奴儿结，吐蕃小种也，今且和，若大族何？」不听。

　　会酋豪梦束畜列率数千人入汉地二百余里，成都大恐。不┋静以镇之，召僚属饮。夜遣步将领飞山军径赴沉黎，又徙绵州兵戍邛州为后援，戒之曰：「坚守勿动。」密檄诸蕃部：生获吐蕃一人赏十缣，杀一人二缣。于是邛部川首领崖衤蔑合诸部落，大破吐蕃于汉源，斩梦束畜列首来献，凡十有六日而平。嘉州虚恨蛮入寇，不┋标吐蕃首境上，蛮惧，一夕遁去。不┋乃令缘边家出丁夫一人，分戍诸堡，复其家。不┋罢归，蜀人送者自成都至双流，遮道不得行。

　　未几，除成都提刑，改江西路转运判官。廷臣荐其贤，诏授右监门卫大将军、惠州防御使、知大宗正事。非常制也。吏白承受奏请须用中贵人，不┋曰：「有司不存乎？」罢不用。中贵人或请见。辄谢出之。

　　进明州观察使，俄升昭庆军承宣使。金人完颜烈来聘，充馆伴副使。金使从者旧见馆使，皆对揖，不┋不为礼。宴玉津园，不┋连射皆中，使者惊服。

　　不┋以文行训勉族属，荐其秀杰者，奏新学宫，增广弟子员，仿大学校定法。置自讼斋，使有过者读书其中，人人感励。淳熙十四年卒，年六十七。赠开府仪同三司，封崇国公。

　　不┋性笃孝，生戒严岁，遭父北迁，每思慕涕泣。长力学，母曹氏止之，答曰：「君父仇未报，非敢志富贵也。」登第时已入仕，法当超两秩，请回授其母。母封法止令人，高宗嘉其志，特封郡夫人。

　　居官所至有声，立朝好言天下事。蜀中武帅操重权，不┋请复置安抚司，相维而治。其论王抃不宜拣选诸路军，王友直不可为副都指挥使，尤人所难言者。遇大旱，一日九疏，劝上求直言，通下情，退而燔其稿。时布衣上书狂悖，多抵罪，不┋谓太上皇帝不罪言者，此宜书之御座右。帝悚然可之。既嘉其忠谅，每宴禁中，帝饮之酒，顾谓皇太子曰：「此贤宗室也。」一日，坐待漏院，有给事中白英国公借击球马，不┋正色曰：「上惟一皇孙，万一马惊堕，斩汝辈无益也。」马竟不可得。所敬者朱熹、张栻，栻死为请谥，又请用熹。其好尚如此。

　　善俊字俊臣，太宗七世孙。父不衰，闽路兵马钤辖。善俊初补承节郎。绍兴二十七年登第。换左承务郎，调南城丞，改昭信军，签判奇之。虞允文亦荐其有边帅才，除干办诸司审计司。知郴州，敷奏称旨，留为太府寺丞。

　　寻摄帅、知庐州。会岁旱，江、浙饥，民麋至。善俊括境内官田均给之，贷牛种，僦屋以居，死者为给槥，人至如归。州城旧毁于兵，善俊葺完之，因言：「异时恃焦湖以通馈餫，今既堙涸，宜募乡兵保孤、姥二山，治屋以储粟。敌或败盟，则吾城守有余，饷道无乏矣。」又增筑学舍，新包拯祠，春秋祀之，人感其化。

　　累迁龙图阁直学士，移知建州。建俗生子往往不举，善俊痛绳之，给金谷，捐己奉，以助其费。

　　再知庐州。首言和好不可恃，当高城浚池以为备。复芍陂、七门堰，农政用修。免责属邑坊场、河渡羡钱，百姓德之。

　　以父忧去，服阕，起知鄂州。适南市火，善俊亟往视事，弛竹木税，发粟振民，开古沟，创火巷，以绝后患。僚属争言用度将不足，善俊曰「吾将瘠己肥人。」乃省燕游车骑鼓吹之费，郡计用饶，代输民役钱。

　　再知建州。岁饥，民群趋富家发其廪，监司议调兵掩捕，善俊曰：「是趣乱也。」谕许自新，平米价，民乃定。邑尉入盗十三人死罪，以希赏，善俊辨其冤。

　　徙知隆兴府，移江西转运副使。时朝廷议减月桩钱，善俊言：「及州不及县，则县仍迫取于民，犹不减也。宜一路通裁其额，下之漕臣，科郡县轻重均减之。」又奏：「和买已是白科，从而折变，益加糜费，其数反重于正绢，并乞蠲减。黥卒遇赦还者，刺充铺兵，可除民害。」所言多见用。

　　转湖南帅。郴、桂地绝远，守多非才，善俊谓宜精其选。代输潭州经、总制钱，停醴陵渌水渡钱。加秘阁修撰，移知镇江府。丁母忧，终丧而卒，年六十四。

　　善俊风仪秀整，喜功名，尤好论事。孝宗时，日中有黑子，地屡震，每以饬边备为戒。孝宗英武独运，缺相者累年，善俊极言相位不可无人，尤人所难言者。

　　善誉字静之，父不倚，太宗之后也。善誉幼敏慧，力学。乾道五年，试礼部第一。初调昌国簿，摄邑事。劝编户裒金买田，以助嫁娶丧葬。捕得海盗全党，守欲上其功，善誉曰：「奈何以人命希赏。」守益贤之，荐于朝。授两浙运干，改知抚州临川县。县尝预借民赋，善誉阅籍发逋负，按籍征催，卒以时办集，遂罢预借。

　　改常州添差通判。史浩言其贤，诏赴部堂审察，累迁大理丞、湖北常平茶盐提举。会大旱，善誉通融诸郡常平，计户振贷，嗣岁麦禾倍收，民争负以偿。奏罢税场十余、渡四十五，民便之。俾诸郡售田，委郡文学董其入，以给计偕者。

　　移潼川路提刑、转运判官。遂宁守徐诩乏廉声，部使者以其故御史，宽假之。善誉过遂宁，诩出迎，善誉抑使循廊，诩大沮。郡人闻之，争讼其过。善誉劾诸朝，宰相王淮善诩，寝其章。善誉径以闻，罢诩。又以羡赀给诸郡置庄，民生子及娠者俱给米，威惠并孚。宗子寓蜀者，少业儒，善誉即郡庠立学以教之，人始感励。引年乞祠，归处一室，以图书自娱。无疾而卒，年四十七，时淳熙十六年也。

　　善誉早失怙恃，抚育诸季备至，居官廉靖自将，多所著述，郭雍、朱熹尝取其《易说》云。

　　汝述字明可，太宗八世孙。曾祖士说，从二帝北迁，临河骂敌而死。汝述登淳熙十一年进士第。调南剑州顺昌尉。嘉定六年，诏主管官告院，自是常兼宰士，累迁将作少监，权侍立修注官。八年，除起居郎兼密院都承旨，俄迁兵部侍郎。以母忧去，服阕，改邢部侍郎，迁尚书，知平江府，卒。

　　汝述为尉，应诏上封事，论议恳恻。立朝荐引，多知名之士。然为时相所亲，躐跻通显，人亦以此少之。

　　叔近，悼王元孙，荣良公克类之子也。建炎元年，为秀州守，杭卒陈通反，诏辛道宗将西兵讨之。兵溃为乱，抵秀州城下，叔近乘城谕以祸福，乱兵乃去。未几，差权两浙提刑。叔近招通，通听命。叔近以素队数十人入贼城，众犹不解甲。叔近置酒，推诚待之，遂皆感服，城中稍定。叔近奏：通初无叛心，止缘叶梦得赏不时给，遂至纷争；今已就招，请赦其待二百余人。帝许之。台谏皆言不可，遂寝。

　　叔近还秀州，已而王渊兵至杭，诈传呼云：「赵秀州来。」通郊迎，渊遂诛之。初，渊在汴京，狎娼周氏，周氏后归叔近，渊衔之，乃诬叔近通贼，夺职拘于州，以朱芾代之。芾肆残虐，军民怨愤，小卒徐明率众囚芾，迎叔近领郡事，叔近不得辞，因抚定之，请择守于朝。

　　奏未达，朝廷命张俊致讨。俊，渊部曲也，辞行，渊谓之「叔近在彼。」俊谕意。领兵至郡，叔近出迎，俊叱令置对。方操笔，群刀遽前，断其右臂，叔近呼曰：「我宗室也。」俊曰：「汝既从贼，何云宗室！」语未竟，已折首于地。徐明等见叔近死，遂反戈婴城，纵火驱掠。翌日，俊斩关入，捕明等诛之。取周氏归于渊，绍兴九年，御史言叔近之冤，赠集英殿修撰。

　　叔向，魏王之系也。方汴京破时，叔向潜出，之京西。金人退，引众屯青城，入至都堂，叱王时雍等速归政，置救驾义兵。其后为部将于涣上变，告叔向谋为乱，诏刘光世捕诛之。

　　彦倓字安卿，彭城侯叔褧曾孙也。父公广，饶州太守。彦倓初调溧阳尉，邑民潘氏兄弟横邑中，号「三虎」，畜僮仆数百，邑官莫敢谁何。彦倓白其宁治之，缚潘氏弟，正其罪。

　　改扬州司户，摄狱掾。有告主藏吏钱余千万，治之急，吏泣请死。彦倓察其情，屏人问，则诸共贷也，摄宜兴县。县自中兴后，预借民明年税，民挟此得慢其令。彦倓请禁预借，邑遂易治。

　　知临安于潜县。县胥往往通台省吏，得肆其奸。彦倓执其黠者，械送府。台省吏从中救之，彦倓力争，竟抵胥罪。浮桥屡以水败，彦倓梁以石，民免溺死。临安府通判。

　　开禧初，知兴国军。岁旱蝗，而军需急，属邑令吴格负上供银尤多，彦倓坐累贬秩格愧谢。彦倓曰：「属时多艰，宜宽民力以崇根本，何谢为？」溃卒据外城为变，彦倓募能斩捕者赏之。既而各斩首以献，散其余党。

　　累迁湖南运判。徭人罗孟传反，累岁不能平。彦倓谓帅臣曰：「徭人仇杀，乃其常情，况主断不平，是游之使叛也。能遣谍者离其党与，俾还自相仇，破之易矣。」帅从其计，遂降隈传。

　　寻知绍兴府。楮价轻，彦倓权以法，民便之。复鹿鸣礼，置兴贤庄以资其费。筑捍海石塘，亦置庄以备增筑。会，饥民聚陂湖中，彦倓取死囚，幕首刖足，徇于众曰：「此劫ＳＯ藕也。」遂散其众。乃第民高下，损其税有差，免输湖籍田米，举缗钱四十万以助荒政，民赖以济。诏改太府少卿，迁显谟阁、知太平州，调江西转运使。嘉定十一年卒于官，年六十四。

　　彦橚字文长，悼王七世孙。祖训之在《忠义传》。彦橚登乾道二年进士第。尉乐清，会大旱，令循故事祷雨，而责租益急。彦橚曰：「损敛已责，所以和气，何祷为？」已而果雨。累官福建路运干，属邑负振盐本钱数千万，累岁不能偿，彦橚白其长，蠲之。

　　庆元初，知晋陵县，岁饥，彦橚振恤有方，所活几二十万。又以羡钱为五等户代输。

　　擢监登闻检院。时韩侂胄方柄用，朝士悉趋其门，彦橚切叹惋。出知汀州，州民叶姓者，啸聚汀、赣间，彦橚遣将捕戮之。迁广西提刑，诸郡鬻官盐，取息之六以奉漕司，系增至八分。彦橚复其旧，以苏民力，朝廷从之。

　　侂胄死，诏户部侍郎兼枢密院检详。士大夫人前与兵议者，坐侂胄党，将并逐之。彦橚叹曰：「士方以伪学废，今又以兵端斥去，苟欲锢士，何患无名！」每见帝，必言才难。

　　迁湖广总领。旧士卒物故，大将不落其籍，而私其月请，彦橚置别籍稽核之。或传军中有怨言，彦橚曰：「不乐者主帅耳，何损士卒。」持之三年，挂虚籍者赢三万，额减钱百万缗，用度以饶。比去，余七百万，而诸路累积逋负犹四百万，尽蠲之。

　　知平江府。郡之昆山并大海，盗出没，可踪迹，彦橚奏分其半置嘉定县，屯兵以守。转宝谟阁待制。卒于官，年七十一。

　　彦逾字德先，魏悼王后，崇简国公叔寓曾孙也。绍兴三十年登第。淳熙五年，知秀州。累迁太府少卿、四川总领。将入境，利西帅吴挺遣属吏安丙来迓，彦逾见即喜其人，从容问之曰：「太尉统众六万，得无虚籍乎？」丙以情告。彦逾遗挺书，俾损虚籍数千，以宽四川之赋。挺不敢隐。改知镇江府，郡适旱饥，彦逾节浮费，发粟振籴，民赖以济。

　　迁户部侍郎、工部尚书。孝宗崩，光宗疾，不能持丧。枢密赵汝愚议请立嘉王为皇帝，欲倚殿帅郭杲为用，遣中郎将范任告之，杲不应。时中外汹汹，彦逾见汝愚，对泣，汝愚密告以翊戴之议。彦逾大喜，力赞其决。郭杲尝被诬，彦逾为白于帝，杲德之，遂驰告杲曰：「彦逾与枢密第能谋之耳，太尉为国虎臣，当任其责。」杲未及对，彦逾急责之，杲许诺，遂领兵为卫。宁宗即位，汝愚谓彦逾曰：「我辈宗臣，不当言功。」

　　会留正免相，汝愚登右揆，彦逾以端明殿学士出知建康，兼江东安抚使。未行，改抚制置使，兼知成都府。彦逾为政不扰，蜀人便安之。以定策勋，累迁资政殿大学士。嘉泰间，知明州兼沿海制置使。嘉定间，乞祠以归，寻卒。

　　彦逾始与汝愚协济大计，冀汝愚引己共政，及外除，颇觖望，乃疏当时名臣上之，目为汝愚党，帝由是疑汝愚。

　　其两入蜀皆有声。然吴氏世守武兴，兼利西安抚，操重权。吴挺卒，朝廷用丘宗议，并利西安抚于东路，以革世将之弊。而彦逾奏利西安抚，乃领以武帅。其后吴曦因之以生变，人以是咎彦逾云。 
　
　



　
                   
列传第七公主
　
　　○秦国大长公主太祖六女太宗七女真宗二女仁宗十三女英宗四女神宗十女哲宗四女徽宗三十四女孝宗二女光宗三女魏惠献王一女宁宗一女理宗一女

　　秦国大长公主，太祖同母妹也。初适米福德，福德卒。太祖即位，建隆元年，封燕国长公主，再适忠武军节度使高怀德，赐第兴宁坊。开宝六年十月薨，太祖临哭，废朝五日，赐谥恭懿。真宗追封大长公主。元符三年，改秦国。政和四年，改封恭懿大长帝姬。

　　有姊一人，未笄而夭。建隆三年，追封陈国长公主。元符改封荆国大长公主。政和改封恭献大长帝姬。

　　太祖六女。申国、成国、永国三公主，皆早亡。

　　魏国大长公主，开宝三年，封昭庆公主，下嫁左卫将军王承衍，赐第景龙门外。太宗即位，进封郑国。淳化元年，改封秦国。真宗至道三年，进长公主。大中祥符元年薨，赐谥贤肃。元符改封魏国大长公主。政和改贤肃大长帝姬。

　　鲁国大长公主，开宝五年，封延庆公主，下嫁左卫将军石保吉。太宗即位，进封许国。淳化元年，改晋国。真宗初，进长公主。大中祥符二年，进大长公主。薨，赐谥贤靖。元符改封鲁国。政和改贤肃大长帝姬。

　　陈国大长公主，开宝五年，封永庆公主，下嫁右卫将军魏咸信。太宗即位，进封虢国。淳化元年，改齐国。真宗初，进许国长公主。咸平二年薨，谥贞惠，后改恭惠。景祐三年，追封大长公主。元符改封陈国。政和改贤惠大长帝姬。

　　太宗七女。长滕国公主，早亡。

　　徐国大长公主，太平兴国九年，封蔡国，下嫁左卫将军吴元扆。淳化元年，改魏国。薨，谥英惠。至道三年，追封燕国长公主。景祐三年，进大长公主。元符改徐国。政和改英惠大长帝姬。

　　邠国大长公主，太平兴国七年为尼，号员明大师。八年卒。至道三年，追封曹国长公主。景祐三年，进大长公主。元符改邠国。

　　扬国大长公主，至道三年，封宣慈长公主。咸平五年，进鲁国，下嫁左卫将军柴宗庆，赐第普宁坊。宗庆，禹锡之孙，帝命主以妇礼谒禹锡第。历徙韩、魏、徐、福四国。仁宗立，进邓国大长公主。明道二年薨，追封晋曙，谥力靖。元符封扬国。政和改和靖大长帝姬。主性妒，宗庆无子，以兄子为后。

　　雍国大长公主，至道三年，封贤懿长公主。咸平六年，下嫁右卫将军王贻永，进封郑国，赐第。景德元年薨，谥懿顺。景祐三年，追封大长公主。皇祐三年，改韩国。徽宗改封雍国。政和改懿顺大长帝姬。

　　卫国大长公主，至道三年，封寿昌长公主。大中祥符二年，进封陈国，改吴国，号报慈正觉大师。改楚国，又改邠国。天禧二年，改建国。乾兴元年，封申国大长公主。天圣二年薨，赐谥慈明。徽宗改卫国。政和改慈明大长帝姬。

　　荆国大长公主，幼不好弄，未尝出房闼。太宗尝发宝藏，令诸女择取之，欲以观其志，主独无所取。真宗即位，封万寿长公主，改随国，下嫁附马都尉郴遵勖。旧制选尚者降其父为兄弟行，时遵勖父继昌亡恙，主因继昌生日以舅礼谒之。帝闻，密以兼衣、宝带、器模式币助其为寿。遵勖宾客皆一昌贤士，每燕集，主必亲视饔饎。尝有盗入主第，帝命有司讯捕。主请出所逮系人，以私钱募告者，果得真盗，法当死，复请贳之。历封越、宿、鄂、冀四国。明道元年，进魏国。

　　初，遵勖出守许州，暴得疾，主亟欲驰视之，左右白：须奏得报乃可行，主不待报而往，从者裁五六人。帝闻，遽命内侍督诸县逻兵以卫主车。其后居夫丧，衰麻未尝去身，服除，不复御华丽。尝燕禁中，帝亲为簪花，辞曰：「自誓不复为此久矣。」尝因浴仆地，伤右肱，帝遣内侍责侍者，主曰：「早衰力弱，不任步趋，非左右之过。」由是悉得免。

　　主善笔札，喜图史，能为歌诗，尤善女工之事。尝诫诸子以「忠义自守，无恃吾以速悔尤」，视他子与己出均。及病目，帝挟医诊视，自后妃以下皆至第候问。帝亲舐其目，左右皆感泣，帝亦悲恸曰：「先帝伯仲之籍十有四人，今独存大主，奈何婴斯疾！」复顾问子孙所欲，主曰：「岂可以母病邀赏邪？」赍白金三千两，辞不受。帝因谓从臣曰：「大主之疾，倘可移于朕，亦所不避也。」主虽丧明，平居隐几，冲淡自若。诫诸子曰：「汝父遗令：柩中无藏金玉，时衣数袭而已。吾殁后当亦如是。」

　　皇祐三年薨，年六十四。帝临奠，辍视朝五日。追封齐国大长公主，谥献穆。徽宗改封荆国。政和改献穆大长帝姬。

　　真宗二女。长惠国公主，早亡。

　　升国大长公主，初入道。明道二年，封卫国长公主，号清虚灵照大师。庆历七年，追封鲁国，谥昭怀。徽宗改封升国大长公主。政和改昭大长帝姬。

　　仁宗十三女。徐国、邓国、镇国、楚国、商国、鲁国、唐国、陈国、豫国九公主，皆早亡。

　　周、陈国大长公主，帝长女也。宝元二年，封福康。嘉祐二年，进封衮国。主幼警慧，性纯孝。帝尝不豫，主侍左右，徒跣吁天，乞以身代。帝隆爱之。

　　帝念章懿太后不及享天下养，故择其兄子李玮使尚主。玮朴陋，与主积不相能。主中夜扣皇城门入诉，玮皇惧自劾。谏官王陶论宫门夜开，乞绳治护卫，御史又共论主第内臣多不谨，帝为黜都监梁怀一辈十余人。后数年不复协，诏出玮于外，主降封沂，屏居内廷。久之，复召玮，使为附马都尉如初。英宗立，进越国长公主。神宗治平四年，进楚国大长公主。

　　熙宁三年薨，年三十三。以玮奉主无状，贬陈州。辅臣议谥，帝以主事仁祖孝，命曰庄孝，追封秦国。徽宗加周、陈国。政和改封庄孝明懿大长帝姬。

　　秦、鲁国贤穆明懿大长公主，仁宗皇帝第十女也。母曰周贵妃。嘉祐五年，封庆寿，进惠国。治平四年，进许国大长公主。下嫁吴越忠懿王之曾孙、右领军卫大将军钱景臻。改韩、周燕国。徽宗朝，进秦、魏两国。政和三年，更封令德景行大长帝姬。

　　靖康二年，诸帝姬北徙，姬以先朝女，金人不知，留于汴。建炎初，复公主号，改封秦鲁国。避地南渡，贼张遇掠其家，中子愕被害。公主至扬州朝谒，复避地之闽。

　　绍兴三年，自闽至会稽，请入见，因留居焉。后徙台州。上以公主行尊年高，甚敬之，每入内，见必先揖。靖康中，戚里例纳节，至是，公主为其子忱请还旧官，上以忱为沪川节度使，仍诏戚里不得援例。久之，又为忱请优赐推恩，上重违之，加忱开府仪同三司。时主有三子，愐、恺非己所出，故独厚于忱。上戒之曰：「长主寿考如此，乃仁宗皇帝四十二年深仁厚泽，是以钟庆于长主。长主待遇诸子，宜法仁宗用心之均一。」主感服。

　　薨，年八十六。上辍朝五日，幸其第临奠，诏子孙皆进官一等。谥曰贤穆。二十九年，加谥明懿。

　　衮国大长公主，帝第十一女也。嘉祐六年，封永寿。进荣国长公主。治平四年，进邠国大长公主。熙宁九年，改鲁国。下嫁左领军卫大将军曹诗。主性俭节，于池台苑囿一无所增饬。十年夏，旱，曹族以主生日将盛具为寿，主曰：「上方损膳彻乐，吾何心能安。」悉屏之。

　　元丰六年薨，年二十四，追封荆国，谥贤懿。迁其二子晔、旼皆领团练使。徽宗追封衮国，又改贤懿恭穆大长帝姬。

　　燕、舒国大长公主，帝第十二女也。嘉祐六年，封宝寿。八年，进顺国长公主。治平四年，进冀国大长公主。元丰五年，改魏国，下嫁开州团练使郭献卿。上，进楚国。徽宗改吴国，进吴、越国，改秦、衮国。政和二年薨，追封燕、舒国，谥懿穆，复改懿物大长帝姬。

　　英宗四女。舒国公主，早亡。

　　魏、楚国大长公主，帝长女。嘉祐八年，封德宁。治平三年，进封徐国，下嫁左卫将军王师约。四年，进陈国长公主。元丰八年薨，追封燕国大长公主，谥惠和。元祐四年，追封秦国。徽宗追封魏国，加韩、魏国，又改惠和大长帝姬。

　　魏国大长公主，帝第二女，母曰宣仁圣烈皇后。嘉祐八年，封宝安公主。神宗立，进舒国长公主，改蜀国，下嫁左卫将军王诜。诜母卢寡居，主处之近舍，日致膳羞。卢病，自和汤剂以进。帝厚于姊妹，故主第池ＳＰ服玩极其华缛。主以不得日侍宣仁于宝慈宫，居常悒然。间遇旱，帝降损以祷，主亦如之，曰：「我奉赐皆出公上，固应同其傈戚。」帝居慈圣光献皇后丧，毁甚，主曰：「吾与上同体，视此亦复保聊！」立散遣歌舞三十辈。

　　元丰三年，病笃。主性不妒忌，王诜以是自恣，尝贬官。至是，帝命还诜官，以慰主意。太后临问，已不省，后恸哭，久稍能言，自诉必不起，相持而泣。帝继至，自为诊脉，亲持粥食之，主强为帝尽食。赐金帛六千，且问所须，但谢复诜官而已。明日薨，年三十。帝未上食即驾往，望第门而哭，辍朝五日。追封越国，谥贤惠。后进封大长公主，累改秦、荆、魏三国。

　　主好读古文，喜笔札，赒恤族党，中外称贤。诜不矜细行，至与妾奸主旁，妾数抵戾主。薨后，乳母诉之，帝命穷治，杖八妆以配兵。既葬，谪诜均州。子彦弼，生三岁卒。

　　韩、魏国大长公主，帝第三女，与魏国同生。始封寿康公主，改祁国、卫国，下嫁张敦礼。进冀国大长公主，改秦、越、楚国，加今封。政和三年，改贤德懿行大长帝姬。宣和五年薨。

　　神宗十女。楚国、郓国、潞国、刑国、邠国、衮国六公主，皆早薨。

　　周国长公主，帝长女也。母曰钦圣宪肃后后。封延禧公主。生而警悟，自羁丱习嗜宛如成人。年十二卒，帝后皆变服哀送。追赠燕国。元符末，改封周国。

　　唐国长公主，帝第三女也。始封淑寿公主。初，帝念韩琦功德，欲与为婚姻，故哲宗缘先帝，以主降琦之子嘉彦。历封温、曹、冀、雍、越、燕六国。政和元年薨，追封唐国长公主。

　　潭国贤孝长公主，帝第四女也。母曰宋贵妃。始封康国。绍圣四年，下嫁王遇。历韩、鲁、陈、郓四国。大观二年薨，追加封谥。

　　徐国长公主，帝幼女也。母曰钦成皇后。始封庆国，进益、冀、蜀、徐四国。年及笄，犹处圣瑞宫。侍母疾，昼夜不暂去，药饵非经手弗以进。迨疾革，号恸屡绝，左右不忍视。

　　崇宁三年，下嫁郑王潘美之曾孙意。事姑修妇道。潘故大族，夫党数千百人，宾接皆尽礼，无里外言。志向冲淡，服玩不为纷华，岁时简嬉游，十年间惟一适西池而已。再生子，不成而死，滕妾得女，拊视如己出。政和三年，改称柔惠帝姬。五年薨，年三十一，追封贤静长帝姬。

　　哲宗四女。邓国、扬国二公主，早亡。

　　陈国公主，始封德康公主，进瀛国、荣国。大观四年，下嫁石端礼，徙陈国。改淑和帝姬。政和七年薨。

　　秦国康懿长公主，帝第三女也。始封康懿，进嘉国、庆国。政和二年，改韩国公主，出降潘正夫。改淑慎帝姬。靖康末，与贤德懿行大长公主俱以先朝女留于汴。建炎初，复公主号，改封吴国。觐上于越，以玉管笔、小玉山、奇画为献，上温辞却之。避地至婺州。

　　绍兴四年入见，其子尧卿等五人各进官一等。主奏言：「祖宗以来，驸马都尉石保吉、魏咸信、柴宗庆皆除使相。今正夫历事四朝，在汴京曾建议迎陛下，至杭州又言禁卫未集，预宜防变，乞除开府。」上不许。八年再入见。留宫中三日。时极暑，上每正衣冠对之饮食，又为正夫求恩数，上曰：「官爵岂可私与人，况今日多事，未暇及此。」时赵鼎当国，方论群臣绍述之奸，颇抑正夫。鼎去位，正夫始得开府之命。给事中刘一正言其非旧制，恐援例者多，乃诏：「哲宗惟正夫为近亲，余人毋得援。」显仁太后归，主同秦、鲁国大长公主迎于道。十九年，又入朝。子长卿、粹卿、端卿皆自团练使升观察使，从所请也。孝宗即位，进封秦国大长主。隆兴二年薨，谥康懿。

　　主在日，正夫官至少傅，封和国公；温卿宁国军承宣使，长卿宁江军承宣使，端卿昭信军承宣使，清卿容州观察使，墨卿、才卿并带团练使，其盛如此。正夫薨于绍兴二十二年，赠太傅。

　　徽宗三十四女。政和三年，改公主号为帝姬，国号易以美名，二字。

　　嘉德帝姬，建中靖国元年六月，封德庆公主。改封嘉福，寻改号帝姬，再封嘉德。下嫁左卫将军曾夤。

　　荣德帝姬，初封永庆公主，改封荣福。寻改号帝姬，再封荣德。下嫁左卫将军曹晟。

　　顺淑帝姬，初封顺庆公主。薨，追封益国。及改帝姬号，追封顺淑。

　　安德帝姬，初封淑庆公主，改封安福。寻改号帝姬，再封安德。下嫁左卫将军邦光。

　　茂德帝姬，初封延庆公主，改封康福。寻改号帝姬，再封茂德。下嫁宣和殿待制蔡鞗。

　　寿淑帝姬，初封寿庆公主。薨，追封豫国。及改帝姬号，追封寿淑。

　　安淑帝姬，初封安庆公主，改封隆福。薨，追封蜀国。及改帝姬号，追封安淑。

　　崇德帝姬，初封和庆公主，改封崇福。寻改帝姬号。下嫁左卫将军曹湜。再封崇德。宣和二年薨。

　　柔福在五国城，适徐还而薨。静善遂伏诛。柔福薨在绍兴十一年，从梓宫来者以其骨至，葬之，追封和国长公主。

　　孝宗二女：长嘉国公主，绍兴二十四年，封硕人，进永嘉郡主，三十二年卒。诏以医官李师克等属吏，孝宗时居东宫，奏：「臣女幼而多疾，不宜罪医。」遂寝。乾道二年，赠嘉国公主。次女生五月而夭，未及封。

　　文安郡主，光宗长女也；次女封和政郡主；季女封齐安郡主。皆早卒。绍熙元年，并追赠公主。

　　安康郡主，魏惠献王女也。初封永宁郡主，改封通义。以父遗表，遂升安康。归殿前司前军统领罗忠信子良臣。诏王府主管邓从义谕旨：「皇女孙郡主宜执妇道，务成肃雍之德，毋敢或违。」赐申第居之。良臣以恩转秉义郎，除阁门祗候官。开禧元年，郡主薨，年三十九。

　　祁国公主，宁宗女也。生六月而薨，追封祁国。

　　周、汉国公主，理宗女也。母贾贵妃，早薨。帝无子，公主生而甚钟爱。初封瑞国公主，改升国。开庆初，公主年及笄，诏议选尚。宰臣请用唐太宗降士人故事，欲以进士第一人尚主，遂取周震炎。廷谢日，公主适从屏内窥见，意颇不怿，帝微知之。

　　景定二年四月，帝以杨太后拥立功，乃选太后侄孙镇尚主。擢镇右领军卫将军、驸马都统，进封公主为周国公主。帝俗俚时见之，乃为主起第嘉会门，飞楼阁道，密迩宫苑，帝常御小辇从宫人过公主第。特赐董役官减三年磨勘，工匠犒赏有差。明年，进封周、汉国公主，拜镇庆远军承宣使。镇宗族娣姒皆推官加封，宠异甚渥。

　　七月，主病。有鸟九首大如箕，集主家捣衣石上，是夕薨，年二十二。无子，帝哭之甚哀，谥端孝。镇官节度使云。 
　
　



　
                   
列传第八
　
　　○范质子旻兄子杲王溥父祚魏仁浦子咸人孙昭亮

　　范质字文文素，大名宗城人。父守遇，郑州防御判官。质生之夕，母梦神人授以五色笔。九岁能属文，十三治《尚书》，教授生徒。

　　后唐长兴四年举进士，为忠武军节度推官，迁封丘令。晋天福中，以文章干宰相桑维翰，深器之，即奏为监察御史。及维翰出镇相州，历泰宁、晋昌二节度，皆请质为从事。维翰再相，质迁主客员外郎、直史馆。岁余，召入为林学士，加比部郎中、知制诰。契丹侵边，少帝命汉祖等十五将出征。是夜，质入直，少帝令召诸学士分草制，质曰：「宫城已闭，恐泄机事。」独具草以进，辞理优赡，当时称之。汉初，加中书舍人、户部侍郎。周祖征叛，每朝廷遣使赍诏处分军事，皆合机宜。周祖问谁为此辞，使者以质对。叹曰：「宰相器也。」

　　周祖自邺起兵向阙，京城扰乱，质匿民间，物色得之，喜甚，时大雪，解袍衣之。且令草太后诰及议迎湘阴会仪注，质苍黄论撰，称旨。乃白太后，以质为兵部侍郎、枢密副使。周广顺初，加拜中书侍郎、平章事、集贤殿大学士。翌日，兼参知枢密院事。郊祀毕，进位左仆射兼门下侍郎、平章事、监修国史。从征高平还，加司徒、弘文馆大学士。显德四年夏，从征寿州还，加爵邑。质建议以律条繁冗，轻重无据，吏得因缘为奸。世宗特命详定，是为《刑统》。六年夏，世宗北征，质病留京师，赐钱百万，俾市医药。及平关南，至瀛州，质见于路左。师还，以枢密使魏仁浦为相，命质与王溥并参知枢密院事。世宗不豫，入受顾命。恭帝嗣位，加开府仪同三司，封萧国公。

　　及太祖北征，为六师推载，自陈桥还府署。时质方就食阁中，太祖入，率王溥、魏仁浦就府谒见。太祖对之呜咽流涕，具言拥逼之状。质等未及对，军校罗彦环举刃拟质曰：「我辈无主，今日须得天子。」太祖叱彦环不退，质不知所措，乃与浦等降阶受命。

　　宋初，加兼侍中，罢参知枢密。俄被疾，太祖征泽、潞，幸其第，赐黄金器二百两、银器千两、绢二千匹、钱二百万。太祖初即位，庶事谦抑，至于藩戚尚水崇建幕府宾佐未列于位。质因上奏曰：「自古帝王开基创业，封建子弟，树立磐维，宗戚既隆，社稷永固。伏见皇弟泰宁军节度使光义，自居戎职，特负将材，及领藩维，尤积时望；嘉州防御使光美，雄俊老成，修身乐善，嘉誉日闻。乞并行封册，申锡命书。皇子皇女虽在襁褓者，亦乞下有司许行恩制，此臣炎愿也。臣又闻为宰相者，当举贤能，以辅佐天子。窃以端日用殿学士吕余庆、枢密副使赵普精通治道，经事霸府，历岁滋深，睹其公忠，诚堪毗倚。乞授以台司，俾申才用。」帝嘉纳之。

　　先是，宰相见天子议大政事，必命坐面议之，从容赐茶而退，唐及五代犹遵此制。及质等惮帝英睿，每事辄具劄子进呈，具言曰：「如此庶尽禀承之方，免妄庸之失。」帝从之。由是奏御浸多，始废坐论之礼。

　　乾德初，帝将有事圜丘，以质为大礼使。质与卤簿使张昭、仪仗使刘温叟讨论旧典，定

　　南郊行礼图》上之。帝尤嘉奖。由是礼文始备，质自为序。礼毕，进封鲁国公，质奉表固辞，不允。二年正月，罢为太子太傅。九月，卒，年五十四。将终，戒其子旻勿请谥，勿刻墓碑。太祖闻之，为悲惋罢朝。赠中书令，赗绢五百匹、粟麦各百石。

　　质力学强记，性明悟。举进士时，和凝以翰林学士典贡部，鉴质所试文字，重之，自以登第名在十三，亦以其数处之。贡闱中谓之「传衣钵」。其后质登相位，为太子太傅，封鲁国公，皆与凝同云。初，质既登朝，犹手不释卷，人或劳之，质曰：「有善相者，谓我异日位宰辅。诚如其言，不学何术以处之。」后从世宗征淮南，诏令多出其手，吴中文士莫不惊伏。质每下制敕，未尝破律，命刺史县令，必以户口版籍为急。朝廷遣使视民田，按狱讼，皆延见，为述天子忧勤之意，然后遣之。

　　世宗初征淮南，驻寿、濠，锐意攻取，且议行幸扬州。质以师老，与王溥泣谏乃止。及再驾扬州，因事怒窦仪，罪在不测。质入谒请见，世宗意其救仪，起避之。质趋前曰：「仪近臣也，过小不当诛。」因免冠叩头泣下，曰：「臣备位宰相，岂可使人主暴怒，致近臣于死地耶？愿宽仪罪。」世宗意遂解，复坐，即遣赦仪。

　　质性卞急，好面折人。以廉介自持，未尝受四方馈遗，前后所得禄赐多给孤遗。闺门之中，食不异品。身没，家无余赀。太祖因谕辅相，谓侍臣曰：「朕闻范质止有居第，不事生产，真宰相也。」太宗亦尝称之曰：「宰辅中能循规矩、慎名器、持廉节，无出质右者，但欠世宗一死，为可惜尔。」从子校书郎杲求奏迁秩，质作诗晓之，时人传诵以为劝戒。有集三十卷，又述朱梁至周五代为《通录》六十五卷，行于世。子旻。

　　旻字贵参，十岁能属文。以父任右千牛备身、太子司议郎，累迁著作佐郎。

　　宋初，为度支员外郎、判大理正事，俄知开封县。太宗时领京尹，数召与语，颇器重之。

　　岭南平，迁知邕州兼水陆转运使。俗好淫祀，轻医药，重鬼旻下令禁之。且割己奉市药以给病者，愈者千计，复以方书刻石置厅壁，民感化之。会南汉知广州官邓存忠劫土人二万众，攻州城七十余日。旻屡出亲战，矢集于胸，犹激励将卒殊死战，贼遂少却。病创日，坚壁固守，遣使十五辈求援。广州救兵至，围解，赐玺书奖之。旻病甚，诏令有司以肩舆载归阙下。疾愈，通判镇州，有能声，赐钱二百万，迁库部员外郎。

　　开宝九年，知淮南转运事。太祖谓旻曰：「朕今委卿以方面之重，凡除民隐、急军须之务，悉以便宜从事，无庸一一中履也。」岁运米百余万石给京师，当时称有心计。

　　太平兴国初，召为水部郎中。钱俶献地，以旻为考功郎中，权知两浙诸州军事。旻上言：「俶在国日，徭赋繁苛，凡薪粒、蔬果、箕帚之属悉收算。欲尽释不取，以蠲其弊。」从之。车驾征晋阳，上书求从，召为右谏议大夫、三司副使，判行在三司，又兼吏部选事。师还，加给事中。坐受人请求擅市竹木入官，为王仁赡所发，贬房州司户。语在《仁赡传》。量移唐州。六年，卒，年四十六。有集二十卷、《邕管记》三卷。其后子贻孙上言，诏复旧官。贻孙官至主客员外郎。

　　杲字师回，父正，青州从事。杲少孤，质视如己子。刻志于学，与姑臧李均、汾阳郭昱齐名，为文深僻难晓，后生多慕效之。以荫补太庙斋郎，再迁国子四门博士。

　　尝携文谒陶谷、窦仪，咸大称赏，谓杲曰：「若举进士，当待汝以甲科。」及秋试，有上书言代阅之家不当与寒士争科第，杲遂不应举。稍迁著作佐郎，出为许、邓二州从事，坐事免。太平兴国初，迁著作郎、直史馆，历右拾遗、左补阙。雍熙二年，同知贡举。俄上书自言其才比东方朔，求显用，以观其效。太宗壮之，擢知制诰。

　　杲家贫，贷人钱数百万。母兄晞性啬，尝为兴元少尹，居主洋兆，殖货钜万。亲故有自长安来者，绐杲曰：「少尹不复靳财物，已挥金无算矣。」杲闻之喜，因上言兄老，求典京兆以便养。太宗从其请。改工部郎中，罢知制诰。杲既至，而晞吝如故，且常以不法事干公府。杲大悔。杲视事逾年，境内不治。会贼帅刘渥剽掠属县，吏卒解散，遂惊悸成疾。

　　移知寿州，上言：「家世史官，愿秉直笔，成国朝大典。」召为史馆修撰，固求掌诰词，帝从之。时翰林学士宋白左迁鄜州，贾黄中、李沆参知政事，苏易螽转承旨，杲连致书相府，求为学士，且言于宰相李昉曰：「先公尝授以制诰一编，谓杲才堪此职。」因出示昉，昉屡开解之。未几，太宗飞白书「玉堂」额以赐翰林，杲又上《玉堂记》，因请备职。太宗恶其躁竞，改右谏议大夫、知濠州，复召为史馆修撰。

　　初，太宗以太祖朝典策未备，乃议召杲。杲闻命喜甚，以为将加优擢，晨夜趋进。至宋州，遇朗州通判钱熙，杲问以「朝议将任仆何官」，熙言：「重修《太祖宝录》尔。」杲默然久之。感疾，至京师，旬月卒，年五十六。太宗闵之，录其二子。

　　杲性虚诞，与人交，好面誉背非，惟与柳开善，更相引重，始终无间。不善治生，家益贫，杲端坐终日，不知计所出，人皆笑之。子坦亦登进士第。

　　王溥字齐物，并州祁人。

　　父祚，为郡小吏，有心计，从晋祖入洛，掌盐铁案，以母老解职归。汉祖镇并门，统行营兵拒存丹，委祚经度刍粟；即位，擢为三司副使。历周为随州刺史。汉法禁牛革，辇送京师，遇暑雨多腐坏，祚请班铠甲之式于诸，令裁之以输，民甚便之。移刺商州，以奉钱募人开大秦山岩梯路，行旅感其惠。显德初，置华州节度，以祚为刺史。未几，改镇颍州均部内租税，补实流徙，以出旧籍。州境旧有通商渠，距淮三百，岁久湮塞，祚疏导之，遂通舟楫，郡无水患。历郑州团练使。宋初，升宿州为防御，以祚为使。课民凿井修火备，筑城北堤以御水灾。因求致政，至阙下，拜左领军卫上将军，致仕。

　　溥，汉乾祐中举进士甲科，为秘书郎。时李宗贞据河中，赵思绾反京兆，王景崇反凤翔，周祖将兵讨之，辟溥为从事。河中平，得贼中文书，多朝贵及藩相交结语。周祖籍其名，将按之，溥谏曰：「魑魅之形，伺夜而出，日月既照，氛沴自消。愿一切焚之，以安反侧。」周祖从之。师还，迁太常丞。从周祖镇邺。广顺顺初，授左谏议大夫、枢密直学士。二年，迁中书舍人、翰林学士。三年，加户部侍郎，改端明殿学士。周祖疾革，召学士草制，以溥为中书侍郎、平章事。宣制毕，周祖曰：「吾无忧矣。」即日崩。

　　世宗将亲征泽、潞，冯道力谏止，溥独赞成之。凯还，加兼礼部尚书，监修国史。世宗尝从容问溥曰：「汉禁止李崧以蜡书与契丹，犹有记其词者，信有之耶？」溥曰：「崧为大臣，设有此谋，肯轻示外人？盖苏逢吉诬之耳。」世宗始悟，诏赠其官。世宗将讨秦、凤，求帅于溥，溥荐向拱。事平，世宗因宴酌酒赐溥曰：「为吾择帅成边功者，卿也。」从平寿春，制加阶爵。显德四年，丁外艰。起复，表四上，乞终丧。世宗大怒，宰相范质奏解之，溥惧入谢。六年夏，命参知枢密院事。

　　恭帝嗣位，加右仆射。是冬，表请修《世宗实录》，遂奏吏馆修撰、都官郎中、知制诰扈蒙，右司员外郎、知制诰张淡，左拾遗王格，直史馆、左拾遗董淳，同加修纂，从之。

　　宋初，进位司空，罢参知枢密院。乾德二年，罢为太子太保。旧制，一品班于台省之后，太祖因见溥，谓左右曰：「溥旧相，当宠异之。」即令分台省班东西，遂为定制。五年，丁内艰。服阕，加太子太傅。开宝二年，迁太子太师。中谢曰，太祖顾左右曰：「溥十年作相，三迁一品，福履之盛，近世未见其比。」太平兴国初，封祁国公。七年八月，卒，年六十一。辍朝二日，赠侍中，谥文献。

　　溥性宽厚，美风度，好汲引后进，其所荐至显位者甚众。颇吝啬。祚频领牧守，能殖货，所至有田宅，家累万金。

　　溥在相位，祚以宿州防御使家居，每公卿至，必首谒。祚置酒上寿，溥朝服趋侍左右，坐客不安席，辄引避。祚曰：「此豚犬尔，勿烦诸君起。」溥讽祚求致政，祚意朝廷未之许也，既得请，祚大骂溥曰：「我筋力未衰，汝欲自固名位，而幽囚我。」举大梃将击之，亲戚劝谕乃止。

　　溥好学，手不释卷，尝集苏冕《会要》及崔弦《续会要》，补其阙漏，为百卷，曰《唐会要》。又采朱梁至周为三十卷，曰《五十会要》。有集二十卷。

　　子贻孙、贻正、贻庆、贻序。贻正至国子博士。贻庆比部郎中。贻序，景德二年进士，后改名贻矩，至司封员外郎。贻正子克明，尚太宗女郑国长公主，改名贻永，令与其父同行。见《外戚传》。

　　贻孙字象贤，少随周祖典商、颍二州，署衙内都指挥使。德中，以父在中书，改朝散大夫、著作佐郎。宋初，迁金部员外郎，赐紫，累迁右司郎中。淳化中，卒。太祖平吴、蜀，所获文史副本分赐大臣。溥好聚书，至万余卷，贻孙遍览之；又多藏法书名画。太祖尝问赵普，拜礼何以男子跪而妇人否，普问礼官，不能对。贻孙曰：「古诗云'长跪问故夫'，是妇人亦跪也。唐太后朝妇人始拜而不跪。」普问所出，对云：「大和中，有幽州从事张建章著《渤海国记》，备言其事。」普大称赏之。端拱中，右仆射李倓求郡省百官集议旧仪，贻孙具以对，事见《礼志》，时论许其谙练云。

　　魏仁浦字道济，卫州汲人。幼孤贫，母为假黄缣制暑服，仁浦年十三，叹曰：「为人子不克供养，乃使慈母求贷以衣我，我能安乎！」因慷慨泣下。辞母诣洛阳，济河沉衣中流，誓曰：「不贵达，不复渡此！」晋末，隶枢密院为小史，任职端谨，侪辈不能及。契丹入中原，仁浦随众北迁。会契丹主殂于真定，仁浦得脱归。魏帅杜重威素知仁浦谨厚，善书计，欲留补牙职。仁浦以重威降将，不愿事之，遂遁去。重威遣骑追之，不及。汉祖起太原，次巩县，仁浦迎谒道左，即补旧职。

　　时周祖掌枢密，召仁浦问阙下兵数，仁浦悉能记之，手疏六万人。周祖喜曰：「天下事不足忧也。」迁兵房主事，从周祖镇邺。

　　乾祐末，隐帝用武德使李邺等谋，诛大臣杨邠、史弘肇等，密诏澶帅李洪义杀骑将王殷，令郭崇害周祖。洪义知事不济，与殷谋，遣副使陈光穗赍诏示周祖。周祖惧，召仁浦入计，且示以诏曰：「朝廷将杀我，我死不惧，独不念麾下将士乎？」仁浦曰：「侍中握强兵临重镇，有功朝廷，君上信谗，图害忠良，虽欲割心自明，奚可得也，事将奈何。今诏始下，外无知者，莫若易诏以尽诛将士为名，激其怒心，非徒自免，亦可为杨、史雪冤。」周祖纳其言，倒用留守印，易诏书以示诸将。众惧且怒，遂长驱渡河。及即位，以仁浦为枢密副承旨，俄迁右羽林将军，充承旨。

　　周祖尝问仁浦诸州屯兵之数及将校名氏，令检簿视之。仁浦曰：「臣能记之。」遂手疏于纸，校簿无差，周祖尤倚重焉。广顺末，太原刘崇寇晋州，仁浦居母丧，而宅迩宫城，周祖步登宽仁门，密遣小黄门召仁浦计事。明日，起复卓职。周祖大渐，谓世宗曰：「李洪义长兴节镇，魏仁浦无遣违禁密。」

　　世宗即位，授右监门卫大将军、枢密副使。从征高平，周师不利，东偏已溃，仁浦劝世宗出阵西殊死战，遂克之。师还，拜检校太保、枢密使。故事，惟宰相生辰赐器币鞍马，世宗特以赐仁浦。从平寿春，加检校太傅，进爵邑，迁中书侍郎、平章事、集贤殿大学士兼枢密使。世宗欲命仁浦为禁止，议者以其不由科第，世宗曰：「古人为宰禁止者，尽由科第耶？」遂决意用之。恭帝嗣位，加刑部尚书。

　　宋初，进位右仆射，以疾在告。太祖幸其第，赐黄金器二百两、钱二百万。再上表乞骸骨，不许。乾德初，罢宁本官。开宝二年春宴，太祖笑谓仁浦曰：「何不劝我一杯酒？」仁浦奉觞上寿，帝密谓之曰：「朕欲亲征太原，如何？」仁浦曰：「欲速不达，惟陛下慎之。」宴罢，就第，复赐上尊酒十石、御膳羊百口。从征太原，中途遇疾。还，至梁侯驿卒，年五十九，赠侍中。

　　仁浦性宽厚，接士大夫有礼，务以德报怨。汉乾祐中，有郑元昭者，开封浚仪人，为安邑、解县两池榷盐使，迁解州刺史。会诏以仁浦妇翁李温玉为榷盐使管两池，元昭不得专其利。仁浦方为枢密院主事，元昭意仁浦必庇温玉，会李守贞以河中叛，温玉子在城中，元昭即系温玉以变闻。时周祖总枢务，知其有间，置而不问。显德中，仁浦为枢密院，元昭水自安。及代归阙，道洛都，以情告仁浦弟仁涤，仁涤曰：「公第去，可无忧。我兄素宽仁有度，虽公事不欲伤于人，岂念私隙乎？」元昭至京师，仁浦果不介意，白周祖授元昭庆州刺史。汉陷帝宠作坊使买延徽，延徽与仁浦并居，欲并其第，屡谮仁浦，几至不测。及周祖入汴，有擒延徽授仁浦者，仁浦谢曰：「因兵戈以报怨，不忍为也。」力保全之。当时称其长者。世宗朝近侍有改忤上至死者，仁浦力救之，全活者众。淮南之役，获贼数千人，仁浦从容上言，俾隶诸军，军中无滥杀者。

　　景德四年，其子咸信请谥曰宣懿。

　　子咸美、咸熙、咸信。咸美以左司御率府率致仕。咸熙性仁孝，尝会宾客，家童数辈覆案碎器，客皆惊愕，咸熙色不变，止令更设馔具。其宽厚若此。以父任，累迁屯田郎中，后至太仆少卿。卒年四十九。子昭庆部员外郎，昭文西染院使，昭素供奉官、阁门祗侯。

　　咸信字国宝，建隆初，授朝散大夫、太子右坊通事舍人，改供奉官。

　　初，太祖在潜邸，昭宪太后尝至仁浦第，咸信方幼，侍母侧，俨如成人。太后奇之，欲结姻好。开宝中，太宗尹京，成昭宪之意，延见咸信于便殿，命与御带党进等较射，称善。遂选尚永庆公主，授右卫将军、附马都尉。逾年，出领吉州刺史」

　　太平兴国初，真拜本州防御使。四年，诏用奉外赐钱十万。五年，坐遣亲吏市木西边，矫制免所过税算，罚一季奉。俄迁慎州观察使。雍熙三年冬，契丹扰边，王师出讨，悉命诸主婿镇要地：王承衍知大名，石保吉知河，咸信知澶州。四年，本郡黄河清，咸信以闻，诏褒答之。籍田毕，就拜彰德军节度。八月，遣归治所。

　　淳化四年，河决澶渊，陷北城，再命知州事。太宗亲谕方略，传置而往。时遣阎承翰修河桥，咸信请及流水未下造舟为便，承翰入奏：「方冬难成，请权罢其役。」咸信因其去，乃集工成之。奏至，上大悦。河平，遣还役兵。俄诏留筑堤，咸信以为天寒地涸，无决溢之患，复奏罢之。

　　真宗即位，改定国军节度。咸平中，大阅东郊，以为旧城内都巡检。车驾北征，为贝冀路行营都统署，诏督师。至贝州，敌人退，召还行在所。景德初，从幸澶州，石保吉与李继隆为排阵使。契丹请和，帝置酒行宫，面赏继隆、保吉，咸信避席，自愧无功，上笑而抚尉之。二年，改武成军节度，知曹州。秋霖积潦，咸信决广济河堤以导之，民田无害。扈驾朝陵还，上言先坟在洛，欲立碑，求泣盟津，以便其事，即改知河阳。大中祥符初，从东封，加检校太尉。将祀汾阴，命知澶州，令入内副都知张继能谕旨。移领忠武军节度。

　　未几召还，年已昏眊，见上，希旨求宠渥。七年，表乞任用，上出示中书向敏中曰：「咸信联荣戚里，位居节制，复何望耶？」是冬，以新建南京，奖太祖旧臣，加同平章事。俄判天雄军。天禧初，改陕州大都督府长史、保平军节度。有感风疾苦，归。真宗尝谓宰相曰：「咸信老病，诸电子出版系统不克承顺，身后复能保守其家业耶？」未几卒，年六十九，赠中书令。录其诸子孙侄，迁官者七人。

　　咸信颇知书，善待士，然性吝喜利，仁浦所营邸舍悉擅有之。既卒，为诸侄所讼，时人耻之。

　　子昭易、昭侃。昭易西京作坊使，知隰州。昭侃改名昞，为崇仪使。

　　昭亮字克明，公主所生。幼未名，太宗召入禁中，命赋赏花诗，诗成上之，太宗大悦，酌以上尊酒，命笔题「从训」、「昭亮」二名，令自择之。拜如京副使，迁如京、洛苑使，掌翰林司。丁公主忧，起复，授六宅使，领富州刺史，迁内藏库副蛤未几，拜西上阁门使，进秩东上。上言阁门旧仪制未当，乃诏龙图阁学士陈彭年、待制张知白、引进使白文肇与昭亮同加详定，既成，赐白金千两。又建议设仪石于内殿，加领恩州团练使。时咸信在大名，属生日，命昭帝就赐礼物。是日，告命至，军府荣之。父卒，迁四方馆使，仍兼掌客省，多纠群官之失仪者。昭亮多病在告，诏给其奉。天禧二年，卒。

　　昭亮未死日，数遣人入谒，求进用，加兼端州防御使。未及拜命，死，仍以制书赐其家，赠贝州观察使。以弟昭侃为供备库使，子余庆为内殿崇班。

　　昭亮与陈彭年款昵，彭年尝称其才。昭亮居官务皦察，多遣人侦伺僚枢密承旨尹德润尝少之。会阁门副使焦守节、内殿崇班郭盛以役卒与德润治第，昭亮廉知发其事，皆坐黜削。李维即王曾妻子叔父，同在翰林，曾受诏试举人，以家事属维。昭亮意曾受祈请，奏其窃语。遣中使参问无他状，曾始得释。昭亮阴险多此类，时人恶之。余庆改名成德，为供备库副蛤

　　赞曰：五季至周之世宗，天下将定之时也。范质、王溥、魏仁浦，世宗之所拔擢，而皆有宰相之器焉。宋祖受命，遂为佐命元臣，天之所置，果非人之所能测欤。质以儒者晓畅军事，及其为相，廉慎守法。溥刀笔家子，而好学终始不倦。仁浦尝为小史，而与溥皆以宽厚长者著称，岂非绝人之资乎。质临终，戒其后勿请谥立碑，自悔深矣。太宗评质惜其欠世宗一死。呜呼，《春秋》之法责备贤者，质可得免乎！ 
　
　



　
                   
列传第九
　
　　○石守信子保兴保吉孙元孙王审琦子承衍承干孙克臣等高怀德韩重斌子崇训崇业

　　张令铎罗彦环王彦升

　　石守信，开封浚仪人。事周祖，得隶帐下。广顺初，累迁亲卫都虞候。从世宗征晋，遇敌高平，力战，迁亲卫左第一军都校。师还，迁铁骑左右都校。从征淮南，为先锋，下六合，入涡口，克扬州，遂领嘉州防御使，充铁骑、控鹤四厢都指挥使。从征关南，为陆路副都部署，以功迁殿前都虞候，转都指挥使、领洪州防御使。恭帝即位，加领义成军节度。

　　太祖即位，迁侍卫马步军副都指挥使，改领归德军节度。李筠叛，守信与高怀德率前军进讨，破筠众于长平，斩首三千级。又败其众三万于泽州，获伪河阳节度范守图，降太原援军数千，皆杀之。泽、潞平，以功加同平章事。李重进反扬州，以守信为行营都部署兼知扬州行府事。帝亲征至大仪顿，守信驰奏：「城破在朝夕，大驾亲临，一鼓可平。」帝亟赴之，果克其城。建隆二年，移镇郓州，兼侍卫亲军马步军都指挥使，诏赐本州宅一区。

　　乾德初，帝因晚朝与守信等饮酒，酒酣，帝曰：「我非尔曹不及此，然吾为天子，殊不若为节度使之乐，吾终夕未尝安枕而卧。」守信等顿首曰：「今天命已定，谁复敢有异心，陛下何为出此言耶？」帝曰：「人孰不欲富贵，一旦有以黄袍加汝之身，虽欲不为，其可得乎。」守信等谢曰：「臣愚不及此，惟陛下哀矜之。」帝曰：「人生驹过隙尔，不如多积金、市田宅以遗子孙，歌儿舞女以终天年。君臣之间无所猜嫌，不亦善乎。」守信谢曰：「陛下念及此，所谓生死而肉骨也。」明日，皆称病，乞解兵权，帝从之，皆以散官就第，赏赍甚厚。

　　已而，太祖欲使符彦卿管军，赵普屡谏，以为彦卿名位已盛，不可复委以兵权，太祖不从。宣已出，普复怀之，太祖迎谓之曰：「岂非符彦卿事耶？」对曰：「非也。」因奏他事。既罢，乃出彦卿宣进之，太祖曰：「果然，宣何以复在卿所？」普曰：「臣托以处分之语有侏亻离者，复留之。惟陛下深思利害，勿复悔。」太祖曰：「卿苦疑彦卿，何也？朕待彦卿厚，彦卿岂负朕耶。」普对曰：「陛下何以能负周世宗？」太祖默然，事遂中止。

　　开宝六年秋，加守信兼侍中。太平兴国初，加兼中书令。二年，拜中书令，行河南尹，充西京留守。三年，加检校太师。四年，从征范阳，督前军失律，责授崇信军节度、兼中书令，俄进封卫国公。七年，徙镇陈州，复守中书令。九年，卒，年五十七，赠尚书令，追封威武郡王，谥武烈。

　　宁信累任节镇，专务聚敛，积财钜万。尤信奉释氏，在西京建崇德寺，募民辇瓦木，驱迫甚急，而佣直不给，人多苦之。子保兴、保吉。

　　保兴字光裔，本名保正，太祖取兴守之义改之。建隆初，年十四，以荫补供奉官。明年，迁尚食副使。太祖尝召功臣子弟询以时事，保兴年最少，应对明白，太祖奇之，拜如京使。开宝中，领顺州刺史。太宗征河东，为御砦四面都巡检。太平兴国八年，出为高阳关监军。守信卒，起复，领本州团练使。雍熙初，契丹扰边，与戴兴、杨守一并为澶州前军驻泊。

　　李继迁入钞，徙银、夏、绥府都巡检使。尝巡按罨子砦，并黑水河，趣谷中，夏人知之，以数千骑据险，渡河求战。保兴所部不满二千人，乃分短兵伏于河浒，俟其半渡，急击之，斩首百余级，追北数十里。优诏褒美。

　　共中，知平戎军，徙莫州，俄为西京都巡检使。淳化五年，真拜蕲州团练使，为永兴军钤辖，改夏、绥、麟、府州钤辖。至道二年，徙延州都巡检使兼署州事，改本路副都部署，与范重召等五路讨贼。有岌伽罗腻数族率众来拒，保兴选敢死士数百人衔枚夜击，歼之。自是吴移、越移诸族归降。还，至乌、白池，贼又为方阵来拒。保兴麾众出入阵中，会乘马中流矢，挺身持满，易骑奋呼，且行且斗，凡三日四十二战，贼遂引去。

　　咸平二年，知威虏军。会夏人入钞，保兴发官帑钱数万缗分给战士，主者固执不可。保兴曰：「城危如此，安暇中覆，事定，覆而不允，愿以家财偿之。」夏人退，驿置以闻，真宗贷而不问。

　　三年，就拜棣州防御使。徙知邢州，改澶州。在郡颇峻刑罚，每捶人，令缓施其杖，移晷方毕。五年，以疾求归京师。未几卒，年五十八。子元孙。

　　保兴世豪贵，累财钜万，悉为季弟保从之子所废。

　　保吉字祐之，初以荫补天平军衙内都指挥使。开宝四年，召见，赐袭衣、玉带、金鞍勒马。选尚太祖第二女延庆公主，拜左卫将军、驸马都尉，俄领爱州刺史。太平兴国初，迁本州防御使。五年，坐遣亲吏市竹木秦、陇间，矫制度关，为王仁赡所发，罚一季奉。七年，改朔州观察使。守信卒，起复，为威塞军节度。雍熙三年，出知河阳。四年，召入，复命知大名府兼兵马都部署，连改横海、安国二镇节度。

　　真宗即位，加检校太尉、保平军节度。车驾北巡，命为河北诸路行营都部署，屯定州。景德初，改武宁军节度、同平章事。冬，幸澶渊，命民李继隆分为驾前东西面都排阵使，军于北门外。辽骑数万骤至城下，保吉不介马而驰当其锋，辽人引去。俄而请盟，锡宴射于行宫后苑。帝谓继隆等曰：「自古北边为患，今其畏威服义，息战安民，卿等力也。」保吉进曰：「臣受命御患，上禀成算。至于布列行阵，指授方略，皆出于继隆。」继隆曰：「宣力用心，躬率将士，臣不及保吉。」帝曰：「卿等协和，共致太平，军旅之事，朕复何忧。」欢甚，赐以袭衣、金带、鞍勒马。

　　二年，改镇安军节度。未几，自治所来朝，愿奉朝请，从之。四年，部民上治状，乞还镇所，诏奖谕之，仍从其请。大中祥符初，从东封，摄司徒，封祀坛奉俎，加检校太师还镇。冬，公主疾，诏归视，主薨。明年，保吉卒，年五十七，赠中书令，谥庄武。

　　保吉姿貌环硕，颇有武干。累世将相，家多财，所在有邸舍、别墅，虽馔品亦饰以彩缋。好治生射利，性尤骄倨，所至峻暴好杀，待属吏不以礼。镇大名也，叶齐、查道皆知名士，尝械以运粮。初，程能为京西转运，保吉托治其私负，能不从。至是，其子宿为属邑吏，将辱之，会有辟召乃止。又染家贷钱，息不尽入，质其女，其父上诉，真宗亟命遣还。尝有仆侵盗私积，不时求对，恳请配隶，帝曰：「是有常法，不可。」保吉请不已，帝戒勖之。

　　善弋猎，畜鸷禽兽数百，令官健罗鸟雀饲之，人有规劝者辄怒之。在陈州，盛饰廨舍以迓贵主。因完葺城垒，疏牖于上，以瞰衢路，如箭窗状。未尝上闻，宾佐谏之不听，颇涉众议。初，守信镇陈，五十七年卒，及保吉继是镇，寿亦止是，谈者异之。

　　保吉子贻孙，任崇仪使、带御器械，坐事免官。孝孙，西京左藏库使。

　　元孙字善良，始名庆孙，避章献太后祖讳易之。以守信荫为东头供奉官、阁门祗候，累迁如京副使。

　　仁宗即位，改文思副使、勾当法酒库。吏盗酒，坐失察，追二官，复如京副使。为澶州巡检，徙知莫州，有治迹，以礼宾使再任。又徙保州，领廉州刺史，兼广信、安肃军缘边都巡检。时开屯田，凿塘水，有讼元孙擅污民田者，遣官按视，讼者以诬服，即赐白金五百两，诏褒谕之。再迁西上阁门使、并代州兵马钤辖，历侍卫亲军步军殿前都虞候、鄜延副都总管、缘边安抚使，迁邕州观察使。

　　康定初，夏人寇延州，元孙与战于三川口，军败见执。传者以为已死，赠忠正军节度使兼太傅，录其子孙七人。及元昊纳款，纵元孙归。谏官御史奏：元孙军败不死，辱国，请斩塞下。贾昌朝独言曰：「在春秋昌，晋获楚将谷臣，楚获晋将知，亦还其国不诛。」因入对，探袖出《魏志于禁传》以奏曰：「前代将臣败覆而还，多不加罪。」帝乃贷元孙，安置全州。以升祔赦，内徙襄州。侍御史刘湜言：「元孙失军辱命，朝廷贷而不诛，若例从量移，无以劝用命之士。」元孙遂不徙。从徙许州，还京师卒。

　　王审琦字仲宝，其先辽西人，后徙家洛阳。汉乾祐初，隶周祖帐下，性纯谨，甚亲任之。从平李守贞，以功署厅直左番副将。广顺中，历东西班行首、内殿直都知、铁骑指挥使，从世宗征刘崇，力战有功，迁东西班都虞候，改铁骑都虞候，转本军右第二军都校。世宗召禁军诸校宴射苑中，审琦连中的，世宗嘉之，赏赍有加。俄领勤州刺史。

　　亲征淮南，舒州坚壁未下，诏以郭令图领刺史，命审琦中超以精骑攻其城，一夕拔之，擒其史，获铠仗军储数十万计。令图既入城，审琦等遂救黄州，数日，令图为舒人所逐。审琦选轻骑衔枚夜发，信宿至城下，大败舒人，令图得复还治所。世宗嘉之，授散员都指挥使。又能上能下南唐军于紫金山，先登，中流矢，转控鹤右厢都校、领虔州团练使。世宗围濠州，审琦率敢死士数千人拔其水砦，夺月城，濠州遂降。及攻楚州，为南面巡检，城将陷，审琦意淮人必遁，设伏待之。少顷，城中兵果凿南门而溃，伏兵击之，斩数千级，系五千余人，献于行在，赐名马、玉带、锦彩数百匹。淮南平，改铁骑右厢都校。又从平瓦桥关。恭帝即位，迁殿前都虞候、领睦州防御使。

　　襟初，擢为殿前都指挥使、领泰宁军节度。从征李筠，为御营前洞屋都部署，为飞石所伤，车驾临视。泽、潞平，改领武成军节度。李重进叛，副石守信为前军部署讨之。

　　建隆二年，出为忠正军节度。在镇八年，为政宽简。所部邑令以罪停其录事吏，幕僚白令不先咨府，请按之。审琦曰：「五代以来，诸侯强横，令宰不得专县事。今天下治平，我忝守藩维，而部内宰能斥去黠吏，诚可嘉尔，何按之有？」闻者叹服。

　　开宝二年，从征太原，为御营四面都巡检。三年，改镇许州，赐甲第，留京师。太祖尝召审琦宴射苑中，连中的，赐御马、黄金鞍勒。六年，与高怀德并加同平章事。七年，卒，年五十。

　　初，审琦暴疾，不能语，帝亲临视，及卒，又幸其第，哭之恸。赐中书令，追封琅琊郡王，赙赠加等。葬日，又为废朝。

　　审琦重厚有方略，尤善骑射。镇寿春，岁得租课，量入为出，未尝有所诛求。素不能饮，尝侍宴，太祖酒酣仰祝曰：「酒，天之美禄；审琦，朕布衣交也。方兴朕共享富贵，何靳之不令饮邪？」祝毕，顾谓审琦曰：「天必赐卿酒量，试饮之，勿惮也。」审琦受诏，饮十杯无苦。自此侍宴常引满，及归私家即不能饮，或强饮辄病。

　　子承衍、承干、承德、承祐、承俊、承偓、承僎、承仅、承休。承西上阁门使、会州刺史，承9244至如京使，承俊、承僎至内殿崇班，承偓至阁门祗候，承仅至左神武将军致仕，承休至内殿承制。

　　承衍字希甫，幼端谨。审琦镇衮、滑、寿春，皆署以牙职。开宝初，补内殿供奉官都知。三年，尚太祖女昭庆公主，授右卫将军、附马都尉，仍充都知。逾年，领恩州刺史，加本州防御使。太平兴国初，迁应州观察使。二年春，太宗幸其第，赐宴，承衍以金器、名马为寿，诏赐银万两、锦彩五千匹。三年，加检校太保。坐市竹木秦、陇，矫制免税算，罚一季奉。七年，授前国军节度。

　　雍熙中，出知天雄军府兼都部署。时契丹扰镇阳，候骑至冀州，去魏二百余里。邻境戒严，城中大恐，属上元节，承衍下令市中及佛寺然设乐，与宾佐宴游达旦，人赖以安。明年召还，复为贝冀都部署。端拱初，换永清军节度，再知天雄军。吏民千余诣监军，请为本道节帅，诏褒之。

　　真宗即位，改河中尹、护国军节度，加检校太尉。咸平六年，以疾求罢节铖，三抗表不许。帝自临问，至卧内慰勉久之，赐予甚厚，择尚医数人迭宿其第。卒，年五十二。车驾临，赠中书令，给卤簿葬，谥恭肃。其后公主请置守冢五户，从之。

　　承衍善骑射，晓单律，颇涉学艺，好吟咏。以功臣子尚主贵显，拥富赀，自奉甚厚。

　　子世安、世隆、世雄、世融。世安至崇仪副使、通事舍人。世隆字本支，以公主子为如京副使，历洛苑、六宅二使、领平州刺史。性骄恣，每坐诸叔之上，人皆嗤之。景德初卒，特赠泰州防御使。召见其三子，赐名克基、克绪、克忠，皆面授供奉官。世雄至内殿崇班。世融为内殿承制。世安子克正殿中丞。克基、克忠并为西染院副使兼阁门通事舍人。克绪至内殿承制。世隆幼子克明为西上阁门副使。

　　承干字希悦，开宝中，授闲厩使，面赐紫袍、金带，才十二岁。太平兴国中，出监徐州军，又为西京水南巡检使，改如京使。表求治郡自效，命知潭州，迁六宅使、领昭州刺史，俄知澶州，加庄宅使。咸平中，两赐川峡传诏，慰抚官吏，经略蛮洞。连知延、代、并三州，皆兼兵马钤辖，改尚食使。凤翔张雍病，命承干代之，徙泾州，授下阁门使，改领永州刺史。景德中，真宗以天水近边，蕃汉杂处，择守臣抚治，擢承干知秦州，徙知天雄军。大中祥符初，进秩东上阁门使。承干病足，在大名不能骑，政多废驰，及代，赐告家居，表求解职，不允。以久不朝请，求近郡，改左武卫大将军，知寿州。二年，卒，年四十九。诏遣其弟承倓巽驰往护丧。

　　承干颇涉学，喜为诗，所至为一集。晓音律，多与士大夫游，意豁如也。初，审琦镇寿春，承干生于郡廨，至卒亦于其地，人咸异之。

　　子世京为阁门祗候，世文内殿崇班。

　　克臣字子难。祖承衍尚秦国贤穆公主。克臣第景祐进士，仁宗阅其文，顾侍臣曰：「穆有孙登科，可喜也。」仕累通判寿州。鼓角卒夜入州廨，击郡将，既就擒，而使所部被甲操刃立庭中，官吏骇观。克臣徐言曰：「此不过为盗耳。」立遣甲者去，戒儿卒勿妄引他人，众叹服。是日天贶节，率掾属朝谒如常仪，人赖以安，犹坐贬监潭州税。

　　熙宁中，为开封、度支二判官，迁盐铁副使。时郑侠以上书窜岭表，克臣尝荐侠，且馈之白金，又坐夺官。复为户部副使，以集贤殿修撰知郓州。京东多盗，克臣请以便宜处决，遂下诸郡使械送尤桀者斩以徇，盗为少河决曹村，克臣亟筑堤城下，或曰：「河决澶渊，去郓为远，且州徙于高，八十年不知有水患，安事此。」克臣不听，役愈急，堤成，水大至，不没者才尺余。复起甬道，属之东平王陵埽，人得趋以避水。事宁，皆绘像祀之。

　　进天章阁侍制，徙知太原。王中正西讨罔功，而诬克臣姑息士卒，使无固志，黜为单州。

　　明年，拜工部侍郎。至是，神宗幸尚书省，至部舍止辇，奖其治力，以为虽少者不及。顾其子附马都尉师约使入觐。元祐四年，以龙图阁直学士、太中大夫卒，年七十六。

　　师约字君授，少习进士业。英宗谷求儒生为主婿，命宰相召克臣谕旨，令师约持所为文至第。明日，献赋一编，即坐中赋《大人继明诗》，遂赐对，选为附马都尉，尚徐国公主。授左卫将军，面赐玉带。又赐《九经》、笔砚，勉之进学。

　　神宗即位，拜嘉州刺史，迁成州团练使。国朝故事主婿未尝居职，帝始令师约同管当三班院，试其才。明年，主就馆乃罢，迁汝州防御使。始制附马都尉七年考绩法。转晋州观察使。

　　哲宗立，迁镇安军节度观察留后。宣仁后临朝，师约屡上书言事。元符初，议者以为职不当上言，褫其秩。徽宗即位，乃复保平军留后，又为枢密都承旨，未几复罢。崇宁元年，卒，年五十九。

　　师约善射，尝陪辽使燕射玉津园，一发中鹄，发必破的，屡受金带及鞍勒马之赐。

　　子殊，主所生，至阆州观察使。

　　高怀德字藏用，真定常山人，周天平节度齐王行周之子。怀德忠厚倜傥，有武勇。行周历延、潞二镇及留守洛都，节制宋、亳，皆署以牙职。晋开运初，辽人侵边，以行周为北面前军都部署。怀德始冠，白行周愿从北征。行周壮之，许其行，至戚城遇辽军，被围数重，援兵不至，危甚。怀德左右射，纵横驰突，众皆披靡，挟父而出。以功领罗州刺史，赐珍裘、宝带、名马以宠异之。及行周移镇郓州，改信州刺史，仍领牙校。又迁信州刺史，从行周再镇宋州。

　　晋末，契丹南侵，以行周为邢赵路都部署御之，留怀德宁睢阳。会杜重威降契丹，京东诸州群盗大起，怀德坚壁清野，敌不能入。行周率兵归镇，敌遂解去。汉初，行周移镇魏博，及再领天平，以怀德为忠州刺史领职如故。周祖征慕容彦超，还过汶上，宏赐行周甚厚，并赐怀德衣带、彩缯、鞍勒马。

　　行周卒，召怀德为东西班都指挥使、领吉州刺史，改铁骑都指挥使。太原刘崇入寇，世宗讨之，以怀德为先锋虞候。高平克捷，以功迁铁骑右厢都指挥使、领果州团练使。

　　从征淮南，知庐州行府事，充招安使。战庐州城下，斩首七百余级。寻迁能捷左厢都指挥使、领兵州防御使，赐骏马七匹。南唐将刘仁赡据寿春，舒元据紫金山，置连珠砦为援，以抗周师。世宗命怀德率帐下亲信数十骑觇其营垒。怀德夜涉淮，迟明，贼始觉来战，怀德以少击众，擒其裨将以还，尽侦知其形势强弱，以白世宗。世宗大喜，赐袭衣、金带、器币、银鞍勒马。世宗一日因按辔准需以观贼势，见一将追击贼众，夺槊以还，令左右问之，乃怀德也。召至行在慰劳，许以节铖。

　　世宗北征，命与韩通率兵先抵沧州。初得关南，又命副陈思让为雄州兵马都部署，克瓦桥关，降姚内斌以。恭帝嗣位，擢为侍卫马军都指挥使、领江宁军节度，又为北面行营马军都指挥使。

　　太祖即位，拜殿前副都点检，移镇滑州，充关南副都部署，尚宣祖女燕国长公主，加附马都尉。李筠叛上党，帝将亲征，先令怀德率所与石守信进攻，破筠众于泽州南。事平，以功迁忠武军节度、检校太尉。从平扬州。建隆二年，改归德军节度。开宝六年秋，加同平章事；冬，长公主薨，去附马都尉号。

　　太宗即位，加兼侍中，又加检校太师。太平兴国三年春，被病，诏太医王元佑、道士马志就第疗之。四年，从平太原，改镇曹州，封冀国公。七年，改武胜军节度。是年七月，卒，年五十七，赠中书令，追封渤海郡王，谥武穆。

　　怀德将家子，练习戎事，不喜读书，性简率，不拘小节。善音律，自为新声，度曲极精妙。好射猎，尝三五日露宿野次，获狐兔累数百，或对客不揖而起，由别门引数十骑从禽于郊。

　　子处恭，历庄宅使至右监门卫大将军致仕。处俊至西京作坊使。

　　韩重赟，磁州武安人。少以武勇隶周太祖麾下。广顺初，补左班殿直副都知。从世宗战高平，以功迁铁骑指挥使。从征淮南，先登中流矢，转都虞候。俄迁控鹤军都指挥使、领虔州刺史。

　　宋初，以翊戴功，拟为龙捷左厢都校、领永州防御使。从征泽、潞还，命代张光翰为侍卫马步军都指挥使、领江宁军节度。讨李重进，为行营马步军都虞候。建隆二年，改殿前都指挥使、领义成军节度。三年，发京畿丁壮数千，筑皇城东北隅，且令有司绘洛阳宫殿，按图修之，命重赟其役。乾德三年秋，河决澶州，命重赟督丁壮数十万塞之。

　　四年，太祖郊祀，以为仪仗都部署。时有谮赟私取亲兵为腹心者，太祖怒，欲诛之。赵普谏曰：「亲兵，陛下必不自将，须择人付之。若重赟以谗诛，即人人惧罪，谁复为陛下将亲兵者。」太祖纳其言，重赟得不诛。后闻普尝救己，即诣普谢，普拒不见。

　　五年二月，出为彰德军节度。开宝二年，太祖征太原，过其郡，重赟迎谒于王桥顿，召赴燕饮。帝曰：「契丹知我是行，必率众来援，彼意镇、定无备，必由此路入。卿为我领兵倍道兼行，出其不意，破之必矣。」乃命为北面都部署。重赟令军士衔枚夜发，果遇契丹兵于定州，见重赟旗帜，大骇欲引去，重赟乘之，大破其众，获马数百匹。太祖大喜，优诏褒美。七年，卒，赠侍中。

　　重赟信奉释氏，在安阳六七年，课氏采木为寺，郡内苦之。子崇训、崇业。

　　重赟与张光翰、赵彦徽分领诸军节度，嘉其翊戴功也。光翰，后唐山南节度使虔剑兄子，及卒，赠侍中。彦徽，真定安喜人，与太祖同事世宗，太祖兄事之，及卒，赠侍中。

　　崇训子知礼，乾中，以荫补供奉官，迁西京作坊副使，出为澶州河南北都巡检使。从太宗征河东，还，以贝、冀等州都巡检使权知麟州。

　　雍熙中，李继迁寇夏州，崇训领兵赴援，大败之。徙监夏州军。历知越、泉、登、莫四州，徙知威虏军，改如京使。咸平初，出知石州。属继迁犯境，崇训追袭之，至贺兰山而还。二年，再知麟州，又败继迁于城下。

　　崇训由河西徙闽、越，再移北边，凡二十五年，以劳擢西上阁门使、邠宁环庆清远军都巡检使。徙镇、定、高阳关行营钤辖，屯镇州，兼河北都转运使事。契丹兵至方顺河，将寇威虏军，崇训陈兵唐河，折其要路。敌遣别骑冠赤堠驿崇，崇训分兵擒戮之。既而值霖雨，敌兵饥乏不敢进，遂遁去。移并、代钤辖，权知并州。从产中署张进领兵由王门会大将王超，袭破契丹于定州。六年，授四方馆使、枢密都承旨。又命为镇、定、高马步军都钤辖，屯定州。

　　景德初，契丹入寇至唐河，崇训陈兵河南。翌日，又与王超追袭至镇州。既而都部署桑赞逗留不进，崇训帅兵独往。时车驾幸澶州，召崇训，乃还。三年春，拜检校太傅。大中祥符二年，授右龙武军大将军，领韶州防御使，以本官分司西京卒，年五十六。

　　崇训为人长厚谦畏，未尝忤物。

　　子允恭，礼宾副使，有谋略，好学，人以为能世其家云。

　　崇业字继源，以荫补供奉官，选尚秦王美女云阳公主，授左临门卫将军、附马都尉。廷美得罪，降为右千牛卫率府率，分司西京，俄削秩，去附马之号，从贬房陵。廷美卒，起为静难军行军司马。雍熙三年，授宁州刺史。公主卒，葬州境。真宗初，始得入朝。咸平四年，改左屯卫大将军、领高州团练使，追封公主为虢国长公主。五年十月，卒，年四十一。

　　子允升为内殿承制、阁门祗候。

　　张令铎，棣州厌次人。少以勇力隶军伍。后唐清泰中，补宁卫小校。晋初，改隶奉国军。汉乾祐中，从周太祖平河中，以功迁奉国军指挥使。广顺初，迁控鹤指挥使。累迁本军左厢都指挥使、领虔州团练使。从世宗征淮南，移领虎捷左厢，加常州防御使。再征寿春，命与龙捷右厢柴贵分为京城左右厢巡检。世宗将北征，命与韩通、高怀德领兵先赴沧州，又副韩令坤为霸州部署，率兵戍守。恭帝即位，授侍卫亲军步军都指挥使、领武信军节度使。令铎本名铎，以与河中张铎同姓名，故赐今名。

　　宋初，迁马步军都虞候、领陈州节制。太祖征李筠，以令铎为东京卓城内都巡检。建隆二年，出为镇宁军节度。帝为皇弟兴元尹光美娶其第三女。开宝二年，来朝被病，车驾临问，赐帛五千匹、银五千两，并赐其家人甚厚。明年春，卒于京师，年六十。帝甚悲悼，赠侍中。

　　令铎性仁恕，尝语人曰：「我从军三十年，大小四十余战，多摧坚陷敌，未尝妄杀一人。」及卒，人多惜之。

　　子守正，至内园使。守恩，淳化中，累至崇仪副使，稍迁崇仪使，领锦州刺史。景德初，知原州，就加西上阁门使、知泰州，卒。录其子奉礼郎永安为大理评事，后至殿中丞。

　　罗彦环，并州太原人。父全德，晋泌州刺史，彦环得补内殿直。

　　少帝在澶州，欲命使宣慰大名府，时河北契丹骑充斥，遂募军中骁勇士十人从行，彦环备选。衔枚夜发，往返如期，由是补兴顺指挥使。开运末，契丹主至汴，擢为护圣指挥使。赴幽蓟。彦环至元氏，闻汉祖建号太原，以为归汉，汉祖嘉之。及入汴，擢为护圣指挥使。周初，迁散员都虞候，坐枢密使王浚党，出为邓州教练使。世宗嗣位，召为伴饮指挥使，改马步军都军头。从向训收秦、凤有功，迁散指挥都虞候。

　　显德末，太祖自陈桥入归公署，见宰相范质等，未及言，彦不挺剑而前曰：「我辈无主，今日须天子。」质等由是降阶听命。擢为控鹤左厢都指挥使，改内外马军都军头、领眉州防御使。从平泽、潞还，命代赵彦徽为侍卫步军都指挥使、领武信军节度。建隆二年，出为彰德军节度。乾德二年，改安国军节度，与昭义军节度李继勋大破契丹。四年春，又与阁门使田钦祚杀太原军千余人于静阳，禽其将鹿英等，获马三百匹。明年，移镇华州。开宝二年，卒，年四十七。

　　王彦升字光烈，性残忍多力，善击剑，号「王剑儿」。本蜀人，后唐同光中，蜀平，徙家洛阳。

　　初事宦官骠骑大将军孟汉琼，汉琼以其趫勇，言于明宗，补东班承旨。晋天福中，转内殿直。开运初，契丹围大名，少帝幸澶州，募勇敢士赍诏纳城中，彦升与罗彦环应之。一夕突围而入，以功迁护圣指挥使。周广顺中，从向拱破太原兵虒亭南，斩敌帅王璋于阵，以功迁龙捷右第九军都虞候。累转铁骑右第二军都校、领合州刺史。世宗征淮南，从刘崇进、宗偓破金牛水砦，禽伪军校阎承旺、范横。又从李重进扞吴兵于盛唐，斩二千人个利益级。又从张永德攻瀛州，下束城，改散员都指挥使。

　　太祖北征，至陈桥，为众推戴。彦升以所部先入京，遇韩通于路，逐至第杀之。初，太祖誓军入京不得有秋毫犯，及闻通死，意甚不乐。以建国之始，不及罪彦升，拜恩州团练使、领铁骑左厢都指挥使。

　　后为京城巡检，中夜诣王溥第，溥惊悸而出，既坐，乃曰：「此夕巡警甚困，聊就公一醉耳。」彦升意在求贿，溥佯不悟，置酒数行而罢。翌日，溥密奏其事，乃出为唐州刺史。

　　乾德初，迁申州团练使。开宝二年，改防州防御使，是冬，又移原州。西人有犯汉法者，彦升不加刑，召僚属饮宴，引所犯以手捽断其耳，大嚼，卮酒下之。其人流血被体，股忄栗不敢动。前后啖者数人。西人畏之，不敢犯塞。七年，以病代还，次乾州卒，年五十八。太祖以其夺杀韩通，终身不授节铖。

　　论曰：石守信而下，皆显德旧臣，太祖开怀信任，获其忠力。一日以黄袍之喻，使自解其兵柄，以保其富贵，以遗其子孙。汉光武之于功臣，岂过是哉。然守信之货殖钜万，怀德之驰逐败度，岂非亦因以自晦者邪。至于审琦之政成下蔡，重赟之功宣广陵，卓乎可称。令铎身四十余战，未尝妄杀，可主胃勇者之仁矣。彦环于革命之日，首挺剑以语范质，于宋则未必功以众先，于周则其过不在人后矣。王彦升杀韩通，太祖虽不加罪，而终身不授节铖，是足垂训后人矣。保吉、承衍咸以帝婿致位落镇，其被驱策、著功，则保吉为优，况推功李继隆，尤为不伐而有让，然械役名士，纵意禽荒，累德多矣。 
　
　



　
                   
列传第十
　
　　○韩令坤父伦慕容延剑子德丰从子德琛符彦卿子昭愿昭寿

　　韩令坤，磁州武安人。

　　父伦，少以勇敢隶成德军兵籍，累迁徐州下邳镇将兼守御指挥使。世宗以令坤贵，擢陈州行军司马，及令坤领陈州，徙伦许州。罢职，复居宛丘，多以不法干郡政，私酤求市利，掊敛民财，公私患之。项城民武诣阙诉其事，命殿中侍御史率汀按之。伦诈报汀云被诏赴阙，汀奏之。世宗怒，追劾具伏，法当弃市。令坤泣请于世宗，遂免死流海岛。显德六年，为左骁卫中郎将，迁左监门卫将军。宋初，拜磁州刺史，转亳州团练使。乾德四年，改本州防御使，卒。

　　令坤少隶周祖帐下，广顺初，历铁骑散员都虞候，控鹤右第一军都校、领和州刺史。世宗即位，授殿前都虞候。俄赏高平之功，为龙捷左厢都虞候、领容州团练使，进本厢都指挥使、领泗州防御使。征太原，为行营前军都校。未几，为侍卫马军都指挥使、领定武军节度。

　　世宗使宰相郴谷将兵征淮南，俾令坤等十二将以从。谷退保正阳，为吴人所乘。令坤与宣祖、李重进合兵击之，大败吴人。世宗亲征，闻扬州无备，遣令坤及宣祖、白延遇、赵晁等袭之。令坤先令延遇以精骑数百迟明驰入，城中不之觉。令坤继至抚之，民皆按堵。南唐东都副留守冯延鲁为僧匿寺中，令坤求获之，送行在，遂以令坤知州事。由是泰州惧，以城降。

　　时钱俶受诏攻常、润，围毗陵，反为南唐所败。南唐乘胜遣将陆孟俊逼泰州，周师不能守，孟俊遂进军蜀罔，逼扬州，令坤弃其城。世宗怒，命太祖与张永德领兵趋六合援之。令坤闻援至，复入城守，与孟俊兵战，大败之，擒孟俊，败其将马贵于楚州湾头堰，擒涟州刺史秦进崇。俄命向拱为缘江招讨使，以令坤副之，下寿州。归朝，加检校太尉、领镇安军节度使。世宗乃复幸淮右，次楚州，遣令坤率兵先入扬州，命权知军府事。扬州城为吴人所毁，诏发丁壮别筑新城，命令坤为修城都部署。

　　六年春，命令坤以汴、亳民导汴水入于蔡。三月，世宗将北征，命率龙捷、虎捷、骁武兵先赴大名，又副王晏为益津关一路都部署，俄为霸州都部署，率所部兵之。恭帝即位，加检校太尉、侍卫马步军都虞候。冬，诏防北边。

　　宋初，移领天平军，加侍卫马步军都指挥使、同平章事。太祖亲征李筠，诏令坤率兵屯河阳。及泽、潞平，还京，锡宴令坤等于礼贤讲武殿，赐袭衣、器币、鞍勒马有差，以功加兼侍中。又从讨李重进。建隆二年，改成德军节度，充北面缘边兵马都部署。将赴镇，上于别殿置酒饯之，因勖其为治。

　　乾德六年，疽发背卒，年四十六。太祖素服发哀于讲武殿，录其子庆朝为闲厩使，庆雄为闲厩副使。令坤有才略，识治道，与太祖同事周室，情好亲密。镇常山凡七年，北边以宁。闻其卒，甚悼惜之。

　　初，南唐遣边镐破湖南，以马希崇分司扬州，及令坤克取之，希崇以妓稀薄献，令坤甚嬖之。会擒陆孟俊，将械送行在所，杨氏于帘间窥见之，即拊膺恸哭。令坤怪问之，杨氏曰：「孟俊往年入潭州，杀我家二百口，惟妾为希崇所匿得免，愿甘心焉。」令坤以诘孟俊，孟俊具伏，令坤乃杀之。

　　慕容延钊，太原人。父章，襄州马步军都校、领开州刺。延钊少以勇干闻。汉祖之兴也，周祖为其佐命，以延钊隶帐下。周广顺初，补西头供奉官，历尚食副使、铁骑都虞候。

　　世宗即位，为殿前散指挥使都校、领溪州刺史。高平之战，督左先锋，以功授虎捷左厢都指挥使、领本州团练使；迁殿前都虞候、领睦州防御使。从征淮南，改龙捷左厢都校、沿江马军陪署。归朝，复为殿前都虞候，出为镇淮军都部署。显德五年，世宗在迎銮江口，闻吴人舟数艘泊东氵布洲，即命延钊与右神武统军宋延渥讨之。延钊以骁骑由陆进，延渥督舟师沿江继进，大破之。淮南平，迁殿前副都指挥使、领淮南节度。恭帝即位，改镇宁军节度，充殿前副都点检，复为北面行营马步军都虞候。

　　太祖即位，延钊方握重兵屯真定，帝遣使谕旨，许以便宜从事。延钊与坤率所部兵按治边境，以镇静闻。太祖嘉之，加殿前都点检、同中书门下二品，避其父名故也。郴筠叛，初命与王全斌由东路会兵进讨，俄为行营都部署、知潞州行府事；及平，加兼侍中，诏还澶州。

　　建隆二年，长春节来朝，赐宅一区。表解军职，徙为山南东道节度、西南面兵马都部署。是冬大寒，遣中使赐貂裘、百子毡帐。四年春，命师南征，以延钊为湖南道行营前军都部署。时延钊被病，诏令肩舆即戎事。贼将汪端与众数千扰朗州，延早擒之，磔于市。荆、湘既平，加检校太尉。是冬，卒，年五十一。

　　初，延钊与太祖友善，显德末，太祖任殿前都点检，延钊为副，常兄事延钊；及即位，每遣使劳问，犹以兄呼之。洎寝疾，御封药以赐，闻其卒，恸哭久之。赠中书令，追封河南郡王，录其子弟授官者四人。

　　子德业、德丰、德钧。德业至卫州刺史，德钧至尚食副使。延钊弟延忠，历内殿直、供奉西头官都知，至磁州刺史；延卿至虎捷军都指挥使。延卿子德琛。

　　德丰字日新，幼聪悟，延钊爱之，尝曰：「兴吾门者必此子。」八岁，补山南东道衙内指挥使。延钊卒，授如京使。

　　开宝中，从征太原，领御砦南面巡检。又为扬州都监。征南唐，为洞子都监。城既下，命为升州都监。市厘安静，泽国富饶，使者多裒聚金帛，德丰独以廉洁闻。俄领蔚州刺史。

　　太平兴国二年，知庆州兼邠、宁都巡检。尝破小遇族，夺名马数十匹，诏书褒谕。居任九年，以简静为治，边镇安之。

　　雍熙四年，使登、莱阅强壮，及还，拜西上阁门使。是冬，出为定远军钤辖，命领后阵中队，别将万骑以御边害。

　　淳化二年，进秩东上，知邢州。三年，改判四方馆事，出知延州。时侯延广知灵武，或言其得西夏情，倔强难制，命德丰代之，就赐白金三千两。会建使名，改为四方馆使。未几，以所部不治，徙知庆州，俄又改灵州兼部署。谷价涌贵，德丰出私廪赈饥民，全活者众。转引进使。贼入境，德丰率兵击走，获羊马甚众。

　　咸平二年，迁客省使，知镇州，召对便坐，抚慰甚至。昌冬，辽人南侵，德丰缮兵固守，馈馈不绝，诏奖之。三年，改沧州。德丰轻财好施，厚享将士。在西边时，母留京师，妻孥寓长安，贫甚，真宗悯之，特诏给团练使奉。逾年，进颍州团练使，知贝、瀛二州。五年，卒，年五十五。家无余财，谈者善之。

　　子惟素，至殿内承制。

　　德琛权延钊荫补供奉官，累迁内殿崇班、知夔州。李顺之乱，贼猷张余领众十万余、舟千艘来寇。与顺战龙山，斩首千余级；又与白继赟击贼，斩二万科，悉焚其舟。贼剽开州，围云安，德琛往援之，又斩百余级。累诏褒谕。历西京作坊、左藏二副使。咸平二年，转崇仪副使、荆湖北路钤辖。蛮扰澧、鼎境上，德琛战于北氵义，夺耕牛、铠甲，斩馘以归。徙峡路钤辖，未至，复知夔州。景德中，领梧州刺史，复任峡路，再迁庄宅使，又为并、代钤辖，知宪州。天禧初，改右监门卫大将军。

　　符彦卿字冠侯，陈州宛丘人。父存审，后唐宣武军节度、蕃汉为步军都总管中书令。彦卿年十三，能骑射。事庄宗于太原，以谨愿称，出入卧内，及长，以为亲从指挥使。入汴，迁散员指挥使。郭从谦之乱，庄宗左右皆引去，惟彦卿力战，射杀十数人，俄矢集乘舆，遂恸哭而去。天成三年，以龙武都虞候、吉州刺史讨王都于定州，大破契丹于嘉山。明年克其城，授耀州团练使。改庆州刺。奉诏筑堡方渠北乌仑山口，以招党项。清泰初，改易州，兼领北面骑军，赐戎服、介胄、战马。尝射猎遂城盐台淀，一日射獐、彘、狼、狐、兔四十二，观者神之。晋天福初，授同州节度。兄彦饶亦镇滑台。俄而彦饶叛，彦卿上表待罪，乞田里，晋祖释不问。改左羽林统军，俄兼领右羽林，改镇鄜延。

　　少帝幼与彦卿狎，即位，召还，出镇河阳三城。辽人南侵，诏彦卿率所部拒战澶州。契丹骑兵数万围高行周于铁丘，诸将莫敢当其锋，彦卿独引数百骑击之，辽人遁去，行周得免。又李守贞讨平青州杨光远，移镇许州，封祁国公。

　　开花运二年，与杜重威、李守贞经略北鄙。契丹主率众十余万围晋盱阳城，军中乏水，凿井辄坏，争绞泥吮之，人马多渴死，时晋师居下风，将战，弓弩莫施。彦卿谓张彦泽、皇甫遇曰：「与其束手就擒，曷若死战，然未必死。」彦泽等然之。遂潜兵尾其后，顺风击之，契丹大败，其主乘橐驼以遁，获其器甲、旗仗数万以。少帝嘉之，改武宁军节度、同平章事。

　　为左右所间，会再出师河朔，彦卿不预，易其行伍，配以羸师数千，戍荆州口。及杜重威以大军降于滹水，急诏彦卿与高领禁兵屯澶渊。会彦泽引辽兵入汴，彦卿与行周遂归辽。辽主以阳城之败诘彦卿，彦卿对曰：「臣事晋王，不敢爱死，今日之事，死生唯命。」辽主笑而释之。

　　会徐、宋寇盗蜂起，辽主即遣彦卿归镇。行次甬桥，贼魁李仁恕拥众数万攻徐州。彦卿守习缒而出，大呼贼中曰：「相公当为国讨贼，何故入虎口，乃助贼攻城？我虽父子，今为仇敌，当死战，城不可入。」贼惶愧罗拜彦卿前，乞免罪，彦卿为设誓，乃解去。

　　汉祖入汴，彦卿自徐州来朝，改镇衮州，加兼侍中。乾祐中，加兼中书令，封魏国公，拜守太保，移镇青州。及杀杨邠辈，召促赴阙下。

　　周祖即位，封淮阳王。刘铢诛，以其京城第宅赐彦卿。及征衮州，彦卿朝行在，献马及锦彩、军粮万石，连被赐赍。俄移镇郓州。会召魏府王殷，欲以彦卿代镇。俄辽人起兵，留殷控扼，故彦卿不入朝。殷得罪，即以彦卿为大名尹、天雄军节度，进封卫王。

　　世宗初，并人扰潞州，潞兵败，命彦卿领兵从磁州固镇路压其背。及帝亲征，命为行营一行都部署知太原行府事，领步骑二万亓讨。

　　初，彦卿之行也，世宗以并人虽败，朝廷馈运不继，未议攻击，且令观兵城下，徐图进取。及周师入境，汾、晋吏民望风款接，皆以久罹虐政，愿输军须以资兵力，世宗从之。而连下数州，彦卿等皆以刍粮未备，欲旋军。世宗不之省，乃调山东近郡輓军食济之。及世宗至城下，命与郭从义、向训、白重赞、史彦超率万骑屯忻口，以拒北援，又下盂县。

　　辽人驻忻北，游骑及近郊，史彦超以二千骑当其锋，左右驰击，彦超死之；败辽众二千余，辽骑遁走。先知为辽人所掩，重伤数百人，诸将论议矛盾，师故不振。世宗乃班师，数赐彦卿缯彩、鞍勒马，遣归本镇。还京，拜彦卿太傅，改封魏王。恭帝即位，加守太尉。

　　太祖即位，加守太师。建隆四年春，来朝，赐袭衣、玉带。宴射于金凤园，太祖七发皆中的，彦卿贡名马称贺。

　　开宝二年六月，移凤翔节度，被病肩舆赴镇，至西京，上言疾亟，请主不医洛阳，从之。假满百日，犹请其奉，为御史所劾，下留司御史台。太祖以姻旧特免推鞫，止罢其节制。八年六月，卒，年七十八。丧事官给。

　　彦卿将家子，勇略有谋，善用兵。存审之第四子，军中谓之「符第四」。前后赏赐钜万，悉分给帐下，故士卒乐为效死。辽人自阳城之败，尤畏彦卿，或马病不饮龁，必唾而呪曰：「此中岂有符王邪？晋少主既陷契丹，德光之母问左右曰：「彦卿安在？」或对曰：「闻其已遣归徐州矣。」德光母曰：「留此人中原，何失策之甚！」其威名如此。

　　镇大名余十年，政委牙校刘思遇。思遇贪黠，怙势敛货财，公府之利多入其家，彦卿不之觉。时藩镇率遣亲吏受民租，概量增溢，公取其余羡，而魏郡尤甚。太祖闻之，遣常参官主其事，由是斛量始平。诏以羡零部余粟赐彦卿，以愧其心。

　　彦卿酷好鹰犬，吏卒有过，求名鹰犬以献，虽盛怒必贳之。性不饮酒，颇谦恭下士，对宾客终日谈笑，不及世务，不伐战功。居洛阳七八年，每春月，乘小驷从家僮一二游僧寺名园，优游自适。

　　周世宗宣懿皇后、太宗懿德皇后，皆彦卿女也。自恭帝及太祖两朝，赐诏书不名。子昭信、昭愿、昭寿。昭信，天雄军衙内都指挥使、领贺州刺史。周显德初，卒，赠检校太保、阆州防御使。

　　昭愿字致恭，谨厚谦约，颇读书好事。周广顺中，以荫补天雄军牙职，俄领兴州刺史。

　　开宝中，改领恩州。彦卿养疾居洛，入补供奉官。四年，改领罗州刺史。七年，迁西京作坊副使。俄授尚食使，出护陈、许、蔡、颍等州巡兵。从征太原，为御营四面巡检使。及攻幽州，命与定国军节度偓率兵万余，置砦城南。师还，真拜蔡州刺史，知并澶二州。不逾月，复移并门兼副部署。丁内艰，起复，为本州团练使，连知永兴军、梓滑二州。

　　咸平初，又为天雄军、邢州二钤辖。三年，以疾求归京师，诏遣中使、尚医驰传诊视。既还，帝赐以名方御药，拜本州防御使。四年，卒，年五十七。车驾临哭，赠镇东军节度。子承煦，为左千牛卫将军。

　　昭寿，初补供奉官。开宝七年，改西京作坊副使。历迁六宅副使、领兰州刺。雍熙二年冬，命与刘知信护镇州屯兵。命遣将北征，又与知信为押队都监，转尚食使，真拜光州刺史。端拱二年，知洪州。淳化四年，改定州。咸平初，迁凤州团练使、益州钤辖。

　　昭寿以贵家子日事游宴，简倨自恣，常纱帽素氅衣，偃息后圃，不理戎务，有所裁决，即令家人传道。多集锦工就廨舍织纤丽绮帛，每有所须，取给于市，余半岁方给其直，又令部曲私邀取之。广籴黍稻，未及成熟者亦取之，悉贮寺观中，久之损败，即勒道释价之。纵其下凌忽军校。

　　剑南自李顺平后，人心汹汹，知州牛冕缓驰无政，昭寿又不能御军，人皆怨愤。神卫卒赵延顺等八人谋欲害昭寿，未敢发。三年正旦，中使自峨眉山还京，昭寿戒驭吏具鞍马将送之，延顺等悉解厩中马畺，奔逸庭下，阳逐喧呼，登厅执昭寿杀之，并杀二仆，据甲仗库，取兵器。都监王泽闻之，急召本军都虞候王均率兵擒捕。延顺左执昭寿首，右操剑，彷徨无所适，卒见均至，即与众推均为帅，合骁猛、威武兵为乱。牛冕洎转运使张适奔汉州。是秋，官兵讨平之。见《雷有终传》。

　　昭寿子承谅，娶齐王女嘉兴县主，至内殿承制。

　　谕曰：五季之乱，内则权臣擅命，外则藩镇握兵。宋兴，内外廓清，若天去其疾，或纳节以备宿卫，或请老以奉朝请。虽太祖善御，诸臣知机，要亦否极而泰之象也。彦卿一门二后，累朝袭宠，有谋善战，声振殊俗，与时进退，其名将之贤者欤？令坤、延钊素与太祖亲善，平荆、湘则南服底定，镇常山则北边载宁可，未尝恃旧与功以启嫌隙。创业君臣有过人者，类如是夫。 
　
　



　
                   
列传第十一
　
　　○王景子廷义王晏郭从义曾孙承祐李洪信弟洪义武行德杨承信侯章

　　王景，莱州掖人，家世力田。景少倜傥，善骑射，不事生业，结里中恶少为群盗。梁大将王檀镇滑台，以景隶麾下，与后唐庄宗战河上，檀有功，景尝左右之。庄宗入汴，景来降，累迁奉圣都虞候。清泰末，从张敬达围晋阳，会契丹来援，景以所部归晋祖。

　　天福初，授相州刺史。范延光据邺叛，属郡多为所胁从，景独分兵拒守，晋祖嘉之，迁耀州团练使。及代，曾晋祖幸，留为京城巡检使，改洺州团练使。开运初，授侍卫马军左厢都校。二年，契丹南侵，少帝幸澶渊，恙高行周等大破契丹众于戚城，迁侍卫马军都指挥使、领郑州防御使，出为晋州巡检使、知州事，拜横海军节度。契丹至汴，以其党代景。景归次常山，闻契丹主殂乐城，即间道归镇，斩关而入，契丹遁去。

　　汉乾祐初，加同平章事。会契丹饥，幽州民多度关求食，至沧州境者五千余人，景善怀抚，诏给田处之。

　　周祖微时与景善，及即位，加兼侍中。景起身行伍，素无智略，然临政不尚刻削，民有讼必面诘之，不至大过即谕而释去，不为胥吏所摇，由是部民便之。广顺初入朝，民周环等数百人遮道留之不获，有截景马镫者，俄以景为护国军节度，岁余，迁镇凤翔。显德初，封褒国公，加开府阶。世宗即位，加兼中书令。先是，秦、凤陷蜀，州旁蕃汉户诣阙请收复，世宗命景与向拱率兵出大荼关进讨，连陷砦栅，遂命景为西面行营都部署，大破蜀军于上邽，斩首数万级。是秋，秦州降。逾年，徙景镇秦州兼西面缘边都部署。恭帝即位，进封凉国公。

　　宋初，加守太保，封太原郡王。建隆二年春来朝，太祖宴赐加等，复以为凤翔节度、西面缘边都部署。四年，卒，年七十五。赠太傅，追封岐王，谥元靖。

　　初，景之奔晋也，妻坐戮，二子逃获免。晋这厚，赏万计，尝问景所欲，对曰：「臣自归国，受恩隆厚，诚无所欲。」固问之，景稽颡再拜曰：「臣昔为卒，尝负胡床从队长出入，屡过官妓侯小师家，意甚慕之。今妻被诛，诚得小师为妻足矣。」晋祖大笑，即以小师赐景。景甚宠嬖之，后累封楚国夫人。侯氏尝盗景金数百两，私遗旧人，景知而不责。

　　性谦退，折节下士，每朝廷使至，虽卑位必降阶送迎，周旋尽礼。左右或曰：「王位尊崇，无自谦抑。」景曰：「人臣重君命，固当如是，我惟恐不谨耳。」初封郡王，朝廷以吏部尚书张昭将命，景尤加礼重，以万余缗遗昭。左右或言其过厚，景曰：「我在行伍间，即闻张尚书名，今使于我，是朝廷厚我也，岂可以往例为限耶？」

　　景子廷义、廷睿、廷训。廷训至骁卫大将军致仕。

　　廷义起家供奉官，改如京副使，以善骑射，周世宗擢为虎捷都虞候，迁龙捷右第二军都校、领珍州刺史。宋初，改内外马步军副都军头。乾德四年，与韩重赟率师护治滑州灵河新堤。六年，增治京城，又命廷义董其役。开宝二年，加领横州团练使，从征太原。廷义性勇敢，亲彭士乘城，独免胄，矢中其脑而颠，经宿卒，年四十七。太祖甚惜之，优诏赠建雄军节度。廷义性骄傲，好夸诞，每言：「我当代王景之子。」闻者感笑之，因目为「王当代」。

　　王宴，徐州滕人，家世力田。晏少壮勇无赖，尝率君冠行攻劫。梁末，徐方大乱，属邑皆为他盗所剽，惟晏乡里恃晏获全。

　　后唐同光中，应募隶禁军，累迁奉国小校。

　　晋开运末，与本军都校赵晖、忠卫都校侯章等戍陕州。会契丹至汴，遣其将刘愿据陕，恣行暴虐，晏与晖等谋曰：「今契丹南侵，天下汹汹，英雄豪杰固当乘时自奋。且闻太原刘公威德远被，人心归服，若杀愿送款河东，为天下唱首，则取富贵如反掌耳。」晖等然之。晏乃率敢死士数人夜逾城，入府署，劫库兵给其徒，迟明，斩愿首级府门外。众请晖为帅，章为本城副指挥使、内外巡检使兼都虞候；遣其子汉伦奉表晋阳。时汉祖虽建号，威声未振得晏等来归，甚喜，即日以晖为保平军节度，章为镇国军节度，晏为降州防御使，仍领旧职。既而晖等表晏始谋功为第一，迁建雄军节度。汉祖入汴，加同平章事。

　　周祖即位，加兼侍中。广顺元年，刘崇侵晋州，晏闭关不出，设伏城上。并人以为怯，竞攀堞而登，晏麾伏兵击之，颠死者甚众，遂桥遁。遣汉伦追北数埂，斩首百余级，擢汉伦滨州刺史。八月来朝，周祖以家彭城，授武宁军节度，俾荣其乡里。三年，周祖征衮州，次张康镇，晏来朝，献马七匹，赐袭衣、金带。亲郊毕，封滕国公，加开府阶。世宗即位，加兼中书令。

　　初，晏至镇，悉召故时同为盗者遗以金帛，从容置酒语之曰：「吾乡素多盗，我与诸君昔尝为之。后来者固当出诸君之下，为我告谕，令不复为，若不能改，吾必尽灭其族。」由是人安静，吏民诣阙举留，请为晏立衣锦碑。世宗初，复请立德政碑。世宗命比部郎中、知制诰张正撰文赐之，诏改其乡里为使相乡勋德时，私门立戟。未几，改河南尹、西京留守。显德三年，移凤翔节度。六年，从世宗北征，为益津关一路马车都部署，韩令坤副焉，遂平三关。

　　太祖即位，进封赵国公。从征李筠，师还，改安远军节度。乾德元年，进封韩国公，上章请老，拜太子太师致仕。每朝会，令缀中书门下班。俄归洛阳别墅。四年冬，卒，年七十七。废朝三日，赠中书令。

　　初，晏为军校，与平陆人王兴善，其妻亦相为娣姒。晏既贵，乃薄兴，兴不能平。晏妻病，兴语人曰：「吾能治之。」晏遽访兴，兴曰：「我非能医，但以公在陕时止一妻，今妓妾甚众，得非待糟糠之薄，致夫人怏怏成疾耶？若能斥去女侍，夫人之疾可立愈。」晏以为谤己，乃诬以他事，悉案诛其夫妻。

　　守西洛日，白重赞镇河阳，时世宗征淮南，重赞虎并人乘间为寇，因葺城垒，且约晏为援。晏意欲兼有三城，即与汉伦同率兵赴之。重赞闻其来，拒不纳，遣人语之曰：「公在陕州已立大功，河阳小城不烦枉驾。」惭不能对，遂引兵还。

　　郭从义，其先沙陀部人。父绍古，事后唐武皇忠谨，特见信任，赐姓李氏。绍古卒，从义才丱角，庄宗畜于宫中，与诸子齿。明宗与绍古同事武皇，情好款狎，即位，以从义补内职，累迁内园使。

　　晋天福初，始复姓郭氏。坐事出为宿州团练副使。丁内艰北归，遂家太原。汉祖在镇，表为马步军都虞候，屡率师破破契丹于代北。及建大号，从义首赞其谋，擢郑州防御使，充东南道行营都虞候，领首军自太行路渡河。

　　汉祖入汴，以为河北都巡检使。杜重威据大名叛，以为行营诸军都虞候，重威降，为镇宁军节度。赵思绾之叛，为行营都部署，赐戎装、器仗、金带。师至永兴，围其城，即以从义为永兴军节度。思绾粮尽，城中人相食，从义第书矢上射入城中，说思绾令降，仍表于朝廷，许以华州节制。隐帝从其计，即遣使谕思绾，思绾开门纳款。翌日，从义具军容入城，憩候馆中，思绾入谒，即令武士执之，并其党三百余人悉斩于市，以功加同平章事。周广顺初，加兼侍中，移镇许州。显德初，亲郊，加检校太师。世宗将征刘崇，从义适来朝，因请扈从，世宗甚悦，改天平军节度，即令从符彦卿破契丹于忻口。师还，以功加兼中书令。四年，从征淮南，移镇徐州。及世宗自迎銮至泗州，见于行在。恭帝即位，加开府阶。

　　宋初，加守中书令。太祖征扬州，从义迎谒于路，愿扈从，不允。乾德二年，又为河中尹、护国国节度。六年，以疾归京师。开宝二年，改左金吾卫上将军。逾年，上章请老，拜太子太师致仕。四年，卒，年六十三，赠中书令。

　　从义性重厚，有谋略，多技艺，尤善飞白书。初，思绾之叛也，巡检使乔守温遁去，姬妾遁事，坐弃市，人皆冤之。从义善击球，尝侍太祖于便殿，命击之。从义易衣跨驴，驰骤殿庭，周旋击拂，曲尽其妙。既罢，上赐坐，谓之曰：「卿技固精矣，然非将相所为。」从义大惭。

　　子守忠、守信。守忠至闲厩副使。守信字宝臣，颇知书，与士大夫游，至东上阁门使、知邢州，卒。子世隆为比部员外郎。世隆子昭祐、承祐。昭祐为阁门祗候。

　　承祐字天锡，娶舒王元侢女，授西头供奉官。仁宗为皇太子，承祐补左清道率府率、春坊左谒者，真宗为玉石小牌二，勒铭为戒饬之。帝即位，迁西院副使兼阁道通事舍人、勾当翰林司，迁西上阁门副使。坐盗御酒及用尚方金器除名，岳州编管，徙许州别驾。起为率府率，迁西京作坊使、勾当右骐骥院。院之大校试路马者，前鸣鞭拥御盖，承祐代试之，其狂僭如此。进六宅使、象州团练使。承祐性狡狯，缘东宫恩，又凭藉王邸亲，既废复用，乃僭言事，或指切人过失，同谓之「武谏官」。真授卫州刺史、知相州，入为群牧副使，改潍州团练使，历知曹、郑、澶、郓、贝州。徙澶州兵马总管，役卒有异谋者，廉得不待奏，捕斩之。再知澶州，会中使过，遽延入问管军阙补何人，使者曰：「闻朝廷方择才武者。」承祐起挽强自玄，左右皆笑。

　　入为龙、神卫四厢都指挥使。以父丧，起复真定府、定州等路副都总管。谏官欧阳脩、余靖论其非才，改知相州，寻徙大名府副都总管。枢密使杜衍恶承祐骄恣，奏罢军，为相州观察使、永兴军副都总管，改知邢州，徙河阳兵马总管。衍去位，复进为殿前都虞候、并代州副都总管兼知代州，徙邢州。谏官钱明逸言承祐无廉守，邢民素厌苦之，改相州，徙秦凤路副总管。累迁建武军节度使、殿前副都指挥使。

　　寻以宣徽南院使判应天府，府壁垒不完，盗至卒无以御，承祐始城南关，浚沙、濉、盟三河。徙亳州。谏官言承祐祐在应天府给粮不以次，且擅留粮纲，批宣头，不发戍还兵，越法杖配轻罪，借用翰林器，出入拥旗枪，以禁兵同周卫，体涉狂僭，无人臣礼。罢宣徽南院使，许州都总管，徙节保静军、知许州。

　　转运使苏舜元荐承祐有将帅才，政事如龚、黄。帝谓辅臣曰：「彼庸人，监司乃龚、黄比之，何所取信哉。」改知郑州，未行，暴疾卒。赠太尉，谥曰密。承祐所至，多兴作为烦扰，百姓苦之。

　　李洪信，并州晋阳人，汉圣太后弟也。后弟六人，洪信居长，少善骑射。后唐明宗在藩时，隶帐下，及即位，爱将朱弘实总领捧圣军，弘实擢洪信为爪牙，渐迁小校。应顺中，潞王举兵，少帝弘实而东奔，捧圣军数百唑行，洪信预焉。及次卫州，少帝与晋高祖遇，因有疑贰，谋害晋祖，其从兵皆乱。时汉祖方护晋祖，洪信以兵应之，获免。清泰中，又为雍王重美牙校。

　　晋初，为兴顺左厢都指挥使。汉祖统禁军，迁镇太原，奏隶麾下。汉祖领陈州刺史、左护圣左厢都指挥使，俄加岳州防御使。从汉祖降邺，以警扈之劳，授侍卫马军都指挥使、领武信军节度。

　　乾祐中，以群小用事，心怀忧惧，白太后求解军职，出为镇宁军节度。岁余，迁保义军节度。初，杨邠以元从功臣为方镇者不谙政务，令三司择军将分补诸镇都押牙、孔目官，或恃以朝选，藩帅难制。洪信闻内难，即召马步军都校聂召，奉国军校杨德、王建、黄全武、杨进、翟本，右牙都校任温、武，护圣都校康审澄及判官路涛、掌书记张洞、都押牙杨昭勍、孔目官魏守恭，悉杀之，诬奏谋逆。

　　周广顺初，加同平章事。洪信常以此妄杀自歉，及革命，内不自安。周祖犹以汉太后之故，移镇京兆。本城兵不满千，王峻西征至陕州，以援晋州为辞，又取去数百人。及刘崇北遁，遣禁兵千余屯京兆，洪信益惧，即请入朝，恳辞藩镇，拜左武卫上将军。世宗即位，迁左骁卫上将军。显德五年，改右龙武军统军，从世宗北征，为合流口部署。

　　乾德五年，改左骁卫上将军。开宝五年请老，以本官致仕。八年，卒，年七十四。

　　洪信无他才术，徒以外戚致位将相。敛财累钜万，而吝啬尤甚。时节镇皆广置帐下亲兵，惟洪信最寡少。弟洪义。

　　洪义本名洪威，避周祖名改焉。汉祖镇太原，补亲校。开国，授护圣左厢都校、领岳州防御使，迁侍卫马军都指挥使、领武信军节度。

　　少帝即位，改镇宁军节度。会诛杨邠、史弘肇等，时侍卫步军都指挥使王殷屯澶州，即遣供奉官孟业赍密诏令洪义杀之，又令护圣都指挥使郭崇等害周祖于邺。洪义素怯懦，虑殷觉，迁延不敢发，遽引业见殷，殷乃锢业，送密诏于周祖。洎周祖起兵，少帝又诏洪义扼河桥，及周祖兵至，洪义就降。汉室之亡，由洪义也。

　　广顺初，权知宋州节度，未几，真拜归德军节度，加同平章事，权知许州。岁余，改镇安州。显德初，加检校太师。世宗即位。中兼侍中，未几，徙青州。六年夏，迁京兆尹、永兴军节度。恭帝嗣位，加开府阶。

　　宋初，加兼中书令，移鄜州。乾德五年，代归。卒年五十九，赠太师。

　　武行德，并州榆次人，身长九尺余，材貌奇伟，家甚贫，常采樵鬻之自给。晋祖镇并门，暇日，从禽郊外，值行德负薪趋拱于道左，晋祖见其魁岸，又所负薪异常，令力士更举之，俱不能举，颇奇之，因留帐下。

　　晋天福初，授奉国都头，迁指挥使，改控鹤指挥使、宁国军都虞候。开运中，契丹至汴，行德被获，乃伪请于契丹以自效。契丹信之，方具舟数十艘载铠甲，令行德率将校军卒送归其国。激汴至河阴，行德谓诸将曰：「我辈受国厚恩，而受制于契丹，与其离乡井、投边塞，为异域之鬼，曷若与诸君驱逐凶党，共守河阳，姑俟契丹兵退，视天命所属归之，建功业，定祸乱，以图富贵可乎？」众素服行威名，皆曰：「所向惟命，不敢爱死。」行德即杀契丹监使，分授器甲，由汜水倍道抵河阳。契丹节度使崔廷勋出兵来拒，行德麾众逆击，自旦及午殊死战，廷勋大败，弃城走。行德遂据河阳，尽以府库分给将士，因推行德知州事。时契丹兵尚充斥，行德厉士卒，缮甲兵，据上游，士气益奋，人望归之。

　　闻汉祖起太原，即自称河阳都部署，遣其弟行友间道奉表劝进，汉祖览奏喜甚，即授行德河阳三城节度。汉祖由晋、绛至洛，行德迎候境上，以所部兵翼至京师，还河阳。

　　乾祐中，加同平章事，移真定尹、成德军节度。广顺实，加兼侍中，俄改忠武军节度，迁河南尹、西京留守。时禁盐入城，犯者法至死，告者给厚赏。洛阳民家妪将入城鬻蔬，俄有僧从妪买蔬，就筥翻视，密置盐筥中，少答其直，不买而去。妪持入城，抱关者搜得盐，擒以诣府。行德见盛盐补非村妪所有，疑而诘之，妪言：「适有僧自城外买蔬，取视久之而去。」即捕僧讯治之，具伏与关吏同诬以希赏。行德释妪，斩僧及抱关吏数辈。人畏之若神明，部下凛然。三年，丁外艰，起复。

　　显德初，加开府阶，进封谯国公。世宗即位，兼中书令。初，世宗处河东还，次河，以洛阳城头缺，令葺之。行德率部民万余完其城，封邢国公。是秋，代王晏为武宁军节度，与晏两换其任。先是，唐末杨氏据淮甸，自甬桥东南决汴，汇为污泽。二年，将议南征，遣行德率所部丁壮于古堤疏导之，东达于泗上。及亲征，以行德为濠州行营都部署，破淮军二千余人于郡境。俄遣率师屯定远以逼其城，为吴所败，死者数百人，行德以身免，左授右卫上将军。五年，下淮南，复授行德保大军节度兼中书令。恭帝嗣位，进封宋国公。

　　宋初，加中书令，进封韩国公，再授忠武军节度，改封魏国公。乾德二年冬，移镇安州，加开府仪同三司。开宝二年，入为太子太傅。太平兴国三年，以本官致仕。四年，卒，年七十二，赠太师。

　　杨承信，字守真，其先沙陀部人。父光远，仕晋至太师、寿王。承信，光远第二子，幼以父任，自义武军节院使领兰州刺史，历宣武、平卢二军牙校。

　　开运初，光远以青州叛，少帝遣李守贞等讨之，食尽势穷，承信兄承勋劫其父以降，青州平，光远死。承信与弟承祚诣阙请死，诏释之，以承信为右羽林将军，承祚为右骁卫将军，放归，服丧私第，寻安置郑州。初，光远送款契丹求援，兵未至而光远降。及契丹来寇，承勋昌为郑州防御使，召数其罪杀之。以承信为平户军节度，继父职。仁汉历安、鄜二州节度，累加检校太师。

　　周广顺初，加同平章事。诸将西讨刘崇，承信表求预行。以郊祀恩加开府阶，封杞国公。世宗即位，进韩国公。显德初，征淮南，为濠州攻城副都部署，改寿州北砦都部署兼知行府事。寿州平，累战功，擢忠正军节度、同平章事。时徙州治下蔡，承信既增文其城，又遣监军薛友柔败淮人六百余于庐州北。恭帝即位，进封鲁国公。

　　宋初，加兼侍中，来朝，会征李筠，命为泽州西面都部署，筠平，移镇河中。乾德元年，进封赵国公。二年，卒，年四十四，赠中书令。

　　承信身长八尺，美信表，善持论，且多艺能，虽叛臣之子，然累历藩镇，刻励为政而不苛，故能始终富贵。其卒也，蒲民表乞祠之，则其遗爱之在人者可知矣。景德四年，录其孙松为奉职。

　　侯章，并州榆次人。初在并门事后唐庄宗为队长，明宗朝迁小校。晋开运末，为忠卫指挥使，屯兵陕州，为内外马步军都指挥使兼三城巡检使。

　　会契丹入中原，与赵晖、王晏谋斩契丹将刘愿，送款于汉祖。汉祖入汴，擢为镇国军节度。乾祐初，加同平章事，寻移镇邠州。章居镇无善政，傲上剥下，以贪猥闻，用见户为逃，擅其租赋，乃矫奏贫民数千户负税租，久禁系不能输，愿以己奉代。时方姑息，诏褒之。副使赵彦铎有良马，章欲之不与，诬彦铎谋逆之，杀之，亦置而不问。俄加检校太师。

　　周初，加兼侍中。广顺二年入朝，献银帛，请开宴，周祖谓左右曰：「诸侯来朝，天子自当锡宴，以申恺乐，岂俟其贡奉为之耶？」使复赐之。仍令有司自今藩镇有进奉者勿受。俄赐宴广政殿，章又献银千两、马七匹上寿，复不纳。三年，授邓州节度。周祖亲郊，加开府阶，封申国公。世宗即位，加兼中书令。世宗亲征寿阳，命章为攻城水砦都部署，右卫大将军王璨副之。俄徙西北水砦都部署，再为武胜军节度。

　　建隆元年八月，授太子太师，封楚国公。既罢节镇，居常怏怏。一日于朝堂与故旧言晋、汉间事，时有轻忽章者，章厉声曰：「当辽主疾作谋归，有上书请避暑嵩山者，我粗人，以战斗取富贵，若此谀佞，未尝为之。」坐中有惭者。乾德五年卒。

　　谕曰：王京辈微时，或至为盗、负薪，遭五代之乱，奋身戎功，重据边要。宋兴，稽颡北响，太祖待以诚信，宜无不自安者。景趋利改图，乃至灭族。王晏、郭从义迁怒肆忿，诬人以死。侯章在藩邸有剥下之名，李洪义狃于肺腑之戚，而无外凛之志，咎孰甚焉。斯皆乱世之习，有不能尽去之者。武行德守洛邑，辩究欺罔，民用畏服，顾不优于诸人耶？ 
　
　



　
                   
列传第十二
　
　　○折德扆子御勋御卿曾孙克行冯继业王承美李继周孙行友子全照

　　折德扆世居云中，为大族。父从阮，自晋、汉以来，独据府州，控扼西北，中国赖之。仕周至静难军节度使。其镇府州时，署德扆为马步军都校。广顺间，周世宗建府州为永安军，以德扆为节度使，时从阮镇邠宁，父子俱领节镇，时人荣之。

　　显德中，德扆率师攻下河市镇，斩并军五百余级。入朝，以其弟德愿权总州事。时世宗南征，还次通许桥，德扆迎谒，且请迁内地。世宗以其素得蕃情，不许，厚加赐赉而遣之。德扆未至，德愿又破并军五百余于沙谷砦，斩其将郝章、张剑。

　　宋初，德扆又破河东沙谷砦，斩首五百级。建隆二年来朝，待遇有加，遣归镇。乾德元年，败太原军于城下，擒其将杨璘。二年，卒，年四十八，赠侍中。子御勋、御卿。

　　御勋字世隆，德扆镇府州日，表为右职。德扆卒，以御勋领汾州团练使、权知府州事。开宝二年，太祖征太原，御勋诣行在谒见，以为永安军留后。四年，以郊祀来朝，礼毕归镇。九年，郊祀西洛，复来朝，道病后期，改泰宁军节度使，留京师。太平兴国二年，卒，年四十，赠侍中。

　　御卿，幼补节院使，御勋知州事，署为兵马都校。御勋徙镇，召为闲厩副使、知府州。太宗征河东，命御卿与尹宪领屯兵同攻岚州，又破岢岚军，擒其军使折令图以献，遂下岚州，又杀其宪州刺史霍翊，又擒其将马延忠等七人。迁崇仪使。

　　淳化三年，凡四迁而为府州观察使。五年，拜永安军节度使。既而契丹众万余入寇，御卿大败之于子河氵义，斩首五千级，获马千匹，契丹将号突厥太尉、司徒、舍利死者二十余人，擒其吐浑一人，自是契丹知所畏。太宗因遣使问御卿曰：「西北要害皆屯劲兵，戎人何自而至？」御卿对曰：「敌缘山峡小径入，谋剽略。臣谍知之，遣人邀其归路，因纵兵大击，败走之，人马坠厓谷死者相忱，其大将韩德威仅以身免。皆圣灵所及，非臣之功也。」上嘉之。

　　岁余，御卿被病，德威谍知之，且为李继迁所诱，率众来侵，以报子河氵义之役。御卿力疾出战，德威闻其至，不敢进。会疾甚，其母密遣人召归，御卿曰：「世受国恩，边寇未灭，御卿罪也。今临敌弃士卒自便，不可，死于军中乃其分也。为白太夫人，无念我，忠孝岂两全！」言讫泣下。翌日卒，年三十八。上闻悼惜久之，赠侍中，以其子惟正为洛苑使、知州事。惟正归朝，以其弟惟昌继之。

　　咸平二年，河西黄女族长蒙异保及惟昌所部啜讹引赵保吉之众入冠麟州万户谷，进至松花砦，惟昌与从叔同巡检使海超、弟供奉官惟信率兵赴战。会保吉兵众，官军不敌，惟昌臂中流矢坠马，摄弓起，得裨将马突围出，海超、惟信没焉。九月，保吉党万私保移埋复来寇，惟昌与宋思恭、刘文质合战于埋井峰，败走之。又破言泥族拔黄砦，焚其器甲、车帐，俘斩甚众。以功领富州刺史，改文思使。景德元年，与王万海等破贼砦，护刍粮抵麟州。秋，入朔州界，破狼水砦，时契丹方围岢岚军，闻败遁去。明年，拜兴州刺史。

　　大中祥符二年，表求赴阙。真宗命近臣与射于苑中，宴赐甚厚。上言：「先臣御卿蒙赐旗三十竿以壮军容，请别给赐。」许之。七年，命河东民运粮赴麟州，当出兵为援，惟昌力疾领步骑屯宁远砦，冒风沙而行。时疾已亟，犹与宾佐宴饮，谈笑自若焉。明日卒，年三十七。以其弟惟忠继之。

　　惟忠字荩臣，初以兄惟信战没，补西头供奉官，擢阁门祗候。及惟昌卒，以惟忠为六宅使、知府州兼麟府路都巡检使，领普州刺史；再迁左藏库使，真拜嘉州刺史，改资州，进简州团练使。丧母，起复云麾将军卒。

　　惟忠知兵事。天圣中，契丹与夏国会兵境上，声言嫁娶，惟忠觇得其实，率麾下往备之，戒士卒毋轻动。一夕风霾，有骑走营中，以为寇至，惟忠坚卧不动，徐命擒之，得数诞马，盖虏所纵也。既卒，录其弟侄子孙七人，以其子继宣嗣州事。久之，特赠惟忠耀州观察使。

　　宝元中，继宣坐苛虐掊刻，种落嗟怨，绌为左监门卫将军、楚州都监，擢其弟右侍禁继闵为西京作坊使，嗣州事。

　　继闵字广孝。庆历中，元昊兵攻麟州不克，进围州城。城险且坚，东南有水门，厓壁峭绝，阻河。贼缘厓腹微径鱼贯而前，城中矢石乱下，贼转攻城北，士卒复力战，贼死伤甚众，遂引去，围丰州，丰州遂陷。继闵以城守劳，特迁宫苑使、普州刺史。未几，护送麟州戍卒冬服，贼伏兵邀击之，尽掠所赍，继闵脱身繇间道归。会赦，止夺宫苑使，从复官，领果州团练使。自元昊反，继闵招辑归业者三千余户。皇祐二年，卒，以其弟继祖嗣州事。

　　继祖字应之，由右侍禁迁西染院使，累转皇城使、成州团练使。临政二十余年。奏乞书籍，仁宗赐以《九经》。韩绛发河东兵城啰兀，继祖为先锋，深入敌帐，降部落户八百。加解州防御使卒。继祖有子当袭州事，请以授兄之子克柔，诏从之，而进其三子官，录二孙为借职。

　　弟继世，少从军，为延州东路巡检。搜名山之内附，继世先知之，遣其子克勤报种谔，谔用是取绥州。继世以骑步万军于怀宁砦，入晋祠谷，往银川，分名山之众万五千户居于大理河。夏人来攻，再战皆捷。谔抵罪逮系狱，以兵付之而行，遂同名山守绥州，绿功领忠州刺史。说韩绛城啰兀以抚横山，因画取河南之策，绛以为然。以左骐骥使、果州团练使卒。诸司使无赙礼，诏以继世蕃官，捍边有绩，特给之。从子克行。

　　克行字遵道，继闵子也。初仕军府，无所知名。夏人寇环庆，种谔拒之，诏河东出师为援，克行请往。谔使以兵三千护饷道，战于葭芦川，先登，斩级四百，降户千，马畜万计。诸老将矍然曰「真折太尉子也。」擢知府州。

　　秦兵讨夏国，张世矩将河外军民，克行与俱。廷议谓守臣难自行，诏克行选兵隶世矩。克行抗章愿率部落先驱，未报，即委管钥而西。大酋咩保吴良以万骑来蹑，克行为后拒，度贼半度隘，纵击大破之，杀咩保吴良。师还自劾，释不问。王中正出塞，克行先拔宥州，每出必胜，夏人畏之，益左厢兵，专以当折氏。

　　太原孙览议城葭芦，诸将论多不合，召克行问策，即顿兵吐浑河，约勒部伍，为深入穷讨之状，敌疑不敢动。既讫役，又入津庆、龙横川，斩级三千。

　　诏河东进筑八砦，通道鄜延。延帅遣秦希甫来共议，克行请两路并力，以远者为先，希甫曰：「由近及远，法也。」克行曰：「不然，事有奇正。今乘士气之锐，所利在速，故先远役，以出其不意，若徐图之，士心且怠矣。」希甫持不可，并上二义，卒用克行策。城成，谍言寇至，军中皆戒严，克行止之曰：「彼自扰耳。」已而果然。

　　克行在边三十年，善拊士卒，战功最多，羌人呼为「折家之」。官至秦州观察使，卒，赠武安军节度使。子可大为荣州团练使、知府州。从子可适。

　　可适未冠有勇，驰射不习而能。鄜延郭逵见之，叹曰：「真将种也。」荐试廷中，补殿侍，隶延州。从种谔出塞，遇敌马以少年易之，可适索与斗，斩其首，取马而还，益知名，米脂之役，与夏人战三角岭，得级多，又败之于蒲桃谷东。兵久不得食，千人成聚，籍籍于军门，或欲掩杀以为功，可适曰：「此以饥而逃耳，非叛也。」单马出诘之曰：「尔辈何至是，不为父母妻子念而甘心为异域鬼耶？皆回面声喏，流涕谢再生，各遣归。

　　羌、夏人十万人寇，可适先得其守烽卒姓名，诈为首领行视，呼出塞斩之，烽不传，因卷甲疾趋，大破之于尾丁硙。回次柽杨沟，正午驻营，公骑据西山，曰：「彼若蹑吾后，腹背受敌，必败。」果举军来，可适所部才八千，转战至高岭，乃从间道趣洪德，设伏邀其归路。敌至，伏发冲之，其国母窬山而遁，焚弃辎重，虽帷账首饰之属亦不返，众相蹈藉，赴厓涧死者如积。论前后功，至皇城使、成州团练使、知岷兰州镇戎军。

　　渭帅章楶合熙、秦、庆三道兵筑好水川，命总管王文振统之，而可适将军为副。熙州兵千人失道尽死，文振归罪于可适，楶即下之吏，宰相章惇欲按军法，哲宗不许，犹削十三官而罢。楶请留以责效，乃以权第十二将

　　。嵬名阿埋、昧勒都逋，皆夏人桀黠用事者，诏可适密图之，会二酋以畜牧为名会境上，可适谍知之，遣兵夜往袭，并俘其族属三千人，遂取天都山。帝为御文德殿受贺，以其地为西安州，迁可适东上合门使、洛州防御使、泾原钤辖、知州事，真拜和州防御使，进明州观察使，为副都总管。

　　帅钟传行边，为敌所隔，以轻骑拔之，得归。传议取灵武，环庆亦请出师，命可适将万骑往，即薄灵州川。夏人扶老挟稚，中夜入州城，明日俘获甚夥，而庆兵不至，乃引还。诏使人觐，帝以传策访焉，对曰：「得之易，守之难，当先侵弱其地，待吾藩篱既固，然后可图。」帝曰：「卿言是也。」进武安军节度观察留后、步军都虞候。

　　大城萧关，与传议龃龉，会覆师数百于踏口，传劾之，贬郑州观察使。俄知卫州，拜淮康军节度使。转运使请于平夏、通峡、镇戎、西安四砦分筑场圃，置刍粟五百万，可适以费大难之，又欲借车牛以运，及致十万斛于熙河，皆戾其意，乃中以疑谤，召为佑神观使。明年，复以为渭州，命其子彦质直秘阁参军事，数月而卒，年六十一。彦质，绍兴中签书枢密院，别有传。

　　冯继业字嗣宗，大名人，父晖，朔方节度，封卫王。继业幼敏慧，有度量，以父任补朔方军节院使，随父历邠、孟，及再领朔方，皆补牙职。周广顺初，晖疾，继业图杀其兄继勋。晖卒，遂代其父为朔方军留后。以郊祀恩，加灵州大都督府长史，迁朔方节度、灵环观察、处置、度支、温池榷税等使。

　　恭帝时，继业既杀兄代父领镇，颇骄恣，时出兵劫略羌夷，羌夷不附，又抚士卒少恩，继业虑其为变，以太祖居镇日常得给事，乃豫徙其孥阙下。

　　建隆初，来朝，连以驼马、宝器为献。开宝二年，赐诏奖谕，拜静难军节度使。三年，改镇定国军，吏民立碑颂其遗爱。太平兴国初来朝，封梁国公，留京师。明年，卒，年五十一，赠侍中。

　　王承美，丰州人，本河西藏才族都首领。其父事契丹，为左千牛卫将军，开宝二年率众来归。承美授丰州牙内指挥使，父卒，改天德军蕃汉都指挥使、知州事，移丰州刺史。遣军校诣阙言，愿诱退浑、突厥内附，上嘉其意。

　　太平兴国七年，与契丹战，斩获以万计，禽其天德军节度使韦太以献。明年，契丹来寇，又击败其众万余，追北至青冢百余里，斩获益众。以功授本州团练使。以乞党族次首领弗香克浪买为归德郎将，没细大首领越移为怀化大将军，瓦窑为归德大将军。淳化二年冬来朝，令归所部，控子河议。自是诸蕃岁修贡礼，颇效忠顺。

　　景德初来朝，以其守边岁久，迁本州防御使以还。自承美内属，给奉同蕃官例，至是，特诏月增五万。寻请于州城置孔子庙，诏可之。未几被疾，遣中使挟医视之。大中祥符五年，卒，赠恩州观察使。六年，录其子文宝、孙怀筠以官。

　　初，承美养其长孙文玉为子，奏署殿直，及卒，其本族首领上言文玉晓达军政，请令袭承美任。下蕃汉议，议同，以为侍禁、知州事。文玉父文恭时为侍禁，在沂州，表诉其事，诏改文恭为供奉宫。九年，承美葬，诏以帛缗、米曲、羊酒赐其家。

　　李继周，延州金明人。祖计都，父孝顺，皆为金明镇使，继周嗣掌本族。

　　太平兴国三年，东山蕃落集众寇清化砦，继周率众败之，杀三千余人，补殿前承旨。雍熙中，又与侯延广败未藏、未腋等族于浑州西山。淳化四年，迁殿直，赐介胃、戎器、茶彩。明年，讨李继迁，命开治塞门、鸦儿两路，又招降族帐首领二十余人，率所部人夏州，败蕃兵数千于石堡砦。以功转供奉官，复加恩赏，仍赐官第。

　　继周以阿都关、塞门、卢关等砦最居边要，遂规修筑砦城。在磨卢家、媚咩、拽藏等族居近卢关，未尝内顺。继周夜率所部往袭，焚之，斩首俘获甚众。至道二年，授西京作坊副使，赐袍带、银彩、雕戈以宠之。大军讨西夏，命为延州路踏白先锋。会继迁邀战于路，继周战却之。咸平初，改西京左藏库副使。三年，复为先锋，人贼境，焚积聚，杀人畜，获器甲凡六十余万。授供备库使，领金明县兵马都监、新砦解家河卢关路都巡检。五年，授西京作坊使。蕃骑人钞，继周逐之出境。景德元年，夏人围麟州，继周受诏率兵会李继福掩击之。加领诚州刺史。

　　大中祥符二年，卒，年六十七，诏边臣择其子可袭职者以名闻，边臣言其子殿直士彬逊，从子士用朴忠练边事，且为部落所伏。乃诏士彬管勾部族事，士用为巡检都监以左右之。

　　士彬后至供备库副使、金明县都监、新砦解家河卢关路巡检。康定元年，元昊反，攻保安军，而潜兵袭金明，士彬父子俱被禽。士彬兄士绍至内殿崇班，士用至供奉官、阁门祗候。

　　李继福者，亦与继周同时归顺，授永平砦茇村军主，以战功历归德将军，领顺州刺史，至内殿崇班、新归明诸族都巡检。

　　孙行友，莫州清苑人，世业农。初，定州西二百里有狼山者，当易州中路，旧有城堡，边人赖之以避寇。山中兰若有尼，姓孙氏，名深意，有术惑众。行友兄方谏名之为姑师，事之甚谨。及尼坐亡，行友益神其事，因以其术然香灯，聚民渐众。自晋少帝与契丹绝好，边州困于转输，逋民往往依方谏，推以为帅。方谏惧主帅捕逐，乃表归朝，因署为东北面招收指挥使，且赐院额曰「胜福」。每契丹军来，必率其徒袭击之，铠仗、畜产所得渐多，人益依以避难焉。易、定帅闻于朝，因以方谏为边界游奕使，行友副之。自是捍御侵铁，多所杀获。乘胜入祁沟关、平庸城，破飞狐砦，契丹颇畏之，边民千余家赖以无患。然亦阴持两端，以图自固。

　　已而晋师失律，蓟人道契丹陷中原，方谏之密构也。契丹授方谏定州节度，行友易州刺史。寻以蕃将耶律忠代方谏于云州［10］，方谏不受命，归保狼山。契丹北归，焚劫中山，方谏自狼山率众复保定州，归命于汉，授行友易州刺史，行义泰州刺史。弟兄掎角以居，寇每人，诸军镇闭垒坐视，一无所得。

　　行友尝遣都校王友遇巡警于石河，与契丹遇，杀百余骑，又尝获其刺史蔡幅顺、清苑令王琏。乾祐中，契丹复犯塞，行友御之，俘杀数百人。周太祖北征，行友道献俘馘人马以求见，且请自效，乃厚加赐予，留之军门。及周祖受命，行友屡上言侦得契丹离合，愿得劲兵三千乘间平定幽州，乃移言谏镇华州，以行友为定州留后。显德初，正授节钺。世宗自河东还，加检校太傅。六年，世宗北征，行友攻下契丹之易州，擒其刺史李在钦以献。

　　宋初，加同平章事。狼山佛舍妖妄愈甚，众趋之不可禁，行友不自安，累表乞解官归出，诏不允。建隆二年，乃徙其帑廪，召集丁壮，缮治兵甲，欲还狼山以自固。兵马都监药继能密表其事，太祖遣阁门副使武怀节驰骑会镇、赵之兵。称巡边直入其城，行友不之觉。既而出诏示之，令举族赴关，行友苍黄听命。既至，命侍御史李维岳就第鞫之，得实，下诏切责，削夺从前官爵。勒归私第。仍戮其部下数人，遣使驰诣狼山，辇其尼师之尸焚之。行友弟易州刺史方进、兄子保塞军使全晖皆诣关待罪，诏释之。

　　四年秋，诏免行友禁锢。未几，以郊祀恩，起为右能武军将军。乾德二年，迁右监门卫大将军，又改左能武军大将军。太平兴国六年，卒，年八十，赠左卫上将军。方进至德州刺史。子全照。

　　全照字继明，以荫补殿直，雍熙中授京南巡检，俄隶幽州部署曹彬麾下，迁供奉官、阁门祗候历静戎、威虏二军监军。从田重进击贼有功，就加西京作坊使，兼知威虏军，运为广韶、延二路都巡检使。淳化五年，率兵与李继隆克绥州，因与张崇贵等同戍守之。俄护屯兵于夏州，兼和州事。召还，为登莱路都巡检使，迁左藏库使、延州监军兼阿都关卢关路都巡检事。

　　咸平初，人掌军头引见司。二年，加如京使，为泾原路钤辖兼安抚都监，是冬徙并、汾等州都巡检使。三年，改知顺安军，代还，复为环庆路钤辖，与李继和规度灵州道路。四年，加西上阁门使，复为环庆路钤辖。五年，将城绥州，以慕兴为绥州路部署，全照为钤辖。既又虑全照素刚执，与兴不协，乃以曹璨代之。既调兵夫二万余，全照言其非便，乃罢。又尝命度地河北，全照言沿河高阜可分置城堡屯戍者，宁边军南、武强县侧凡二处，上重于兴役，止命营安平南，徙置祁州。俄知天雄军府。六年夏，上裁定防秋御戎之要，命为宁边军部署，领兵八千扼要害之路。以全照好陵人，取其尝所保荐者王德钧、裴自荣共事焉。

　　景德元年，上幸澶渊，命为驾前西面邢洺路马步军钤辖兼天雄军驻泊，兼管勾东南贝、冀等州钤辖。全照言：「若敌骑南逼魏城，但得骑兵千百，必能设奇取胜。」上赏其忠果，乃传诏都部署周莹，若全照欲击贼，即分兵给之。既而边骑果逼府城，全照拒退之，真宗遣使劳慰。时契丹请和，朝廷遣曹利用就其行帐议事，全照疑非诚恳，劝判府王钦若留不遣，故德清军不能守，吏民多为贼所害。及契丹出境，北面将帅还师并至府城，全照令以次双行入门，魏能不从其约，率兵马坌入，全照坐城楼引弓射之。钦若入朝就命，全照知军府事，以城守劳，加检校工部尚书，增食邑三百户。徙镇州。召还，进东上合门使，领英州刺史。

　　全照形短精悍，知兵，以严毅整众，然性刚使气，专任刑罚。中书初进拟严州刺史，上曰：「全照深刻，常虑人以严察议己，今授此州，似涉讥诮。」乃改焉。三年，为邠宁环庆都部署。赵德明纳款，朝议减西鄙戍兵，令屯近地，全照以边防不可无备，未即奉诏。上曰：「全照是好勇多言者，德明使已至阙，复何虑焉。」因徙全照知永兴军府，仍拜四方馆使。西师移屯者至府，命全照兼驻泊钤辖。全照许州有别墅，求典是州，可之。大中祥符中，迁引进使。逾岁表求归朝，命掌阁门、客省、四方馆事。四年，车驾西幸，留为新城都巡检。未几卒，年六十。

　　论曰：五代之季，边圉之不靖也久矣。太祖之兴，虽不勤远略，而向之陆梁跋扈而不可制者，莫不竭忠效节，虽奔走僵仆而不避，岂人心之有异哉？良由威德之并用，控御之有道也。折氏据有府谷，与李彝兴之居夏州初无以异。太祖嘉其响化，许以世袭，虽不无世卿之嫌，自从阮而下，继生名将，世笃忠贞，足为西北之捍，可谓无负于宋者矣。承美、继周，分莅种落，亦能世其职者也。继业虽出贼叛之族，而有循良之风。方谏、行友介辽、晋间，持雨端以取将相，终以首鼠获咎，其诸异端之害欤。全照职亲禁卫，素称严果，而昧於弭兵之利，君子所不予也。 
　
　



　
                   
列传第十三
　
　　○侯益子仁矩仁宝孙延广张从恩扈彦珂薛怀让赵赞李继勋药元福赵晁子延溥

　　侯益，汾州平遥人。祖父以农为业。唐光化中，李克用据太原，益以拳勇隶麾下。从庄宗攻大名，先登，擒军校，擢为马前直副兵马使。征刘守光，先登，迁军使。破洺州，为机石伤足，庄宗亲以药傅其疮。及愈，改护卫指挥使。梁小将李立、李建以骁勇闻，军中惮之。会庄宗与梁人战河上，益挺身出斗，擒其二将，迁马前直指挥使。庄宗入汴，为本直副都校。从明宗讨赵在礼于邺。会诸军推戴明宗，益脱身归洛，庄宗抚其背出涕。

　　明宗立，益面缚请罪，明宗曰：「尔尽忠节，又何罪也。」改本直左厢都校。天成初，朱守殷据夷门叛，益率所部斩关先入。转左右马前从马直都校、领潘州刺史。王都据定州叛，益从王晏球攻讨。会契丹来援，益逆击之，破其众唐河北，克其城，授宁州刺史。入为羽林军五十指挥都校、领费州刺史。

　　时夏帅李仁福卒，子彝超擅命自立，以邀节铖，命益帅师讨之。明宗不豫，遽追还。

　　应顺初，潞王举兵凤翔，以益为西面行营都虞侯。益知军情必变，称疾不奉诏，执政怒，出为商州刺史。蜀军寇金州，益率镇兵袭击，大破这。诏赐袭衣、名马，加西面行营都巡检使。

　　晋初，召为奉国都校、领光州防御使。范延光反大名，张从宾据河阳为声援。晋祖召益谓曰：「宗社危若缀旒，卿能为朕死耶？」益曰：「愿假锐卒五千人，破贼必矣。」以益为西面得营副都部署，率禁兵数千人，次虎牢。从宾军万余人，夹汜水而阵。益亲鼓，士乘之，大败其众，击杀殆尽，汜水为之不流，从宾乘马入水溺死。筑京观，刻石纪功，晋祖大喜，拜河阳三城节度，充邺都行营都虞候。会延光以城降，移镇潞州。

　　天福四年，晋祖追念虎牢之功，迁武宁军节度、同平章事，遣中使谓益曰：「朕思卿前年七月九日大立战功，故复以此月此日徙卿镇彭门，领相印。」仍赐门戟，改乡里为将相乡勋贤里，九月，徐州大火，益出金、粟振之。

　　明年，徙镇秦州，充西面都部署。阶州义军校王君怀苦其刺史暴虐，率众数千投蜀，请为先锋下秦、成诸州。益闻之惧，请援于朝；又潜遗书于蜀将，以达诚意。少帝闻之，疑为边患，议徙于内地。会蒲帅安审琦移镇许下，以益为河中尹、护国军节度。

　　契丹入汴，益率僚属归京师，诣契丹主，自陈不预北伐之谋。契丹授以凤翔节度。

　　汉祖即位，加兼侍中。益自以尝受契丹命，闻汉兵入洛，忧之，浚城隍为备，孟昶遣益所亲掌枢密王处回赍书招益，复遣绵州刺史吴崇恽厚遗之。崇恽本秦州押衙，益故吏也。及何重建为帅遣崇恽奉表以阶、秦归蜀，授刺史，故昶遣之。益遂与其子归蜀，昶令重建率川兵数万出大散关以应之。汉祖知其事，遣客省使王景崇率禁军数千，倍道趋岐下，召益入朝。时汉祖已不豫，召至卧内，谓之曰：「侯益貌顺朝廷，心怀携贰。尔往至彼，如益来，即置勿问；苟迟疑不决，即以便宜从事。」景崇至京兆，合岐、雍、邠、泾之师以破蜀军。益惧，即谋入朝。

　　会闻汉祖崩，景崇欲诛益，虑隐帝不知先朝密旨。从事程渥，景崇里人也。益因遣之说景崇曰：「君致位通显，亦可少知止足，何必怀祸人之心，为已甚之事乎。况侯君亲戚爪牙甚众，事若妄发，祸亦旋踵至矣。」景崇怒曰：「子去，勿为游说，吾将族尔。」益知不用渥言，即率数十骑奔入朝。隐帝遣侍臣问益结连蜀军之由，益对曰：「臣欲诱之出关，掩杀这耳。」隐帝笑之。益厚赂史弘肇辈，言景崇之横恣。诸权贵深庇护之，乃授以开封尹兼中书令。俄封鲁国公。景崇闻之，遂据城叛，益亲属在城中余七十口悉为景崇所害。

　　及周祖起兵，隐帝议出师御之，益献计曰：「王者无敌于天下，兵不宜轻出，况大名戍卒家属尽在京城，不如闭关以挫其锐，遣其母妻发降以招之，可不战而定。」慕容彦超以为益衰老，作懦夫计，沮之。隐帝遣益与彦超及张彦超、阎晋卿，吴虔裕守澶州。至赤罔，周师奄至，战留子陂，汉军不利。益临阵，见士卒无斗志，又占候不祥，乃与焦继勋等夜谒周祖，周祖慰劳遣还。

　　广顺初，封楚国公，改太子太师，俄又改封齐国公。显德元年冬，告老，以本官致仕归洛。遣使赐茶药钱帛，就抚问之。

　　太祖即位，遣赐器币，岁一来朝，及祖以耆旧厚待之。乾德初，郊祀，诏缀中书门下班，礼与丞相等。三年，卒，年八十，赠中书令。

　　五子：仁愿、仁矩、仁宝、仁遇、仁兴。仁愿至左金吾卫大将军、蓬州刺史。仁遇，西京内园使。仁兴，右屯卫将军。仁愿子延济，西京作坊使、康州刺史。

　　仁矩从益为商州牙校。益之讨张从宾也，仁矩首犯贼锋，以功领蓬州刺史，充河南牙职。从益历潞、徐、秦三镇。开运初，入为毡毯使，出为天平行军司马。

　　汉妆，授隰州刺史，至郡决滞讼，一日释击囚百余，狱为之空，民情悦服。仕周，历左羽林将军，出为泗州刺史，改通州，兼屯田盐铁监使。

　　宋初，历祁、雄二州刺史。治军有方略，历数郡，咸有善政。开宝二年，卒年五十六。太祖甚惜之，特命中使护丧。子延广、延之、咸平二年进士及弟。

　　仁宝以荫迁太子中允，即赵普妹婿。卢多逊与普有隙，普罢相，即以仁宝知邕州。州之右江生毒药树，宣化县人常采货之。仁宝以闻，诏尽伐去。九年不代。太平兴国中，上言陈取交州之策，太宗大喜，令驰驿召归。多逊遽奏曰：「若召仁宝，其谋必泄，蛮夷增备，未易取也。不如授仁宝飞輓之任，且经度之，别遣偏将发荆湖士卒一二万人，长驱而往，势必万全。」帝以为然。遂以仁宝为交州水陆计度转运使。前军发，遇贼锋甚盛，援兵不继，遇害死江中。太宗闻之，甚悼惜，特赠工部侍郎，录其子延龄、延世并为斋郎。延龄至殿中丞。延世至太子中舍。

　　延广，初在襁褓中，遭王景崇之难，乳母刘氏以己子代延广死。刘氏行丐抱持延广至京师，还益。延广父历通、祁、雄三州刺史，悉以补牙职。仁矩在雄州日，方饮宴，虏数十骑白昼入州城，居民惊扰。延广引亲信数骑驰出衙门，射杀其酋长一人，斩首数级，悉禽其余党。延广持首级以献，仁矩喜，拊其背曰：「兴吾门者必汝也。」监军李汉超以其事闻，诏书褒美，赐锦袍银带。

　　仁矩卒，补西头供奉官。从党进讨太原。太平兴国初，预修永昌陵，出护延州军兼缘边巡检，善抚士卒，下乐为用，戎人畏服，迁阁门祗候。会西北戎入寇，边人扰乱，求可使徼巡者。近臣言：「延广将家子，习边事无出其右。」延广时被病，强起之，迁崇仪副使，充同、鄜、坊、延、丹缘边都巡检使。延广力疾入辞，太宗赐以各药及方，遣太医随侍，其疾亦寻愈。戎人闻延广之至，不敢复为寇乱。

　　叛卒刘渥啸聚亡命数百人，寇耀州富平县，谋入京兆，其势甚盛。所过杀居民，夺财物，纵火而去，关右骚然。延广率兵数百，自间道追之，会渥于富平西十五里，渥众已千余人，相持久之。渥素惮延广，传言：「我草间求活，观死如鸿毛耳，侯公家世富贵，奈何不思保守，而与亡卒争一旦之命于锋镝之下。」延广怒，因击之，挺身与渥斗大树下，断渥右臂，渥脱走，乘势大破其众。渥创甚，止谷中，后数日为追兵所获。渥素号骁勇无敌，至是为延广所杀，群盗丧气，余党稍稍自归，关右以定。上嘉之，擢拜崇仪使。

　　淳化二年，李继迁始扰夏台，即命延广领奖州刺史、知灵州，赐金带名马。会赵保忠阴结继迁，朝廷命骑将李继隆率兵问罪，以延广护其军。既而夏台平，保忠就缚。手诏褒美，锡赉甚厚。师还，留为延州钤辖。会节帅田重进老耄，郡中不治，以延广同知州事兼缘边都巡检使。

　　先是，延广知灵州，部下严整，戎人悦服，李继迁素避其锋。监军康赞元害其功，诬奏延广得虏情，恐后倔强难制。遽诏还，以慕容德丰代之，部内甚不治。至道间，继迁寇灵州，朝廷谋帅，同知枢密院事钱若水称延广可使，就拜宁州团练使、知灵州兼兵马都部署。赐白金二千两，岁增给钱二百万。戎人塞道，邮传馈餫皆不通，延广独引数十骑之镇，戎人素服其威名，皆相率引避。

　　二年春，被病，上遣御医驰驿视之。医至，疾已亟，延广谓中使李知信曰：「延广自度必不起，家世受国恩，今日得死所矣，但恨未立尺寸功以报上耳。」言讫而卒，年五十。上闻之为出涕，赗赙甚厚，以其子为六品正员官。子绍隆，东染院使、带御器械。绍隆子宗亮，右侍禁、阁门祗候。

　　张从恩，并州太原人。父存信，振武军节度。后唐明宗微时，尝隶存信麾下。时从恩尚幼，颇无赖，明宗甚薄之，及即位，止授散秩。从恩不得志，乃退归太原。

　　晋祖镇河东，为少帝娶从恩女。晋初，以外戚擢为右金吾卫将军，未几，改刺贝州，迁北京副留守，移授澶州防御使。历枢密副使、宣徽南院使、权西京留守，俄判三司。安从进叛于襄阳，以从恩为行营兵马都监。

　　少帝嗣位，襄阳平，迁检校太尉、开封尹，充东京留守。少帝自邺归汴，改邺都留守。锡赉加等，仍赐银装肩舆二，俾迎其家。明年，契丹扰河朔，从恩仅能完守。寻加同中书门下平章事。是岁，契丹将赵延昭据甘陵，命从恩为贝州行营都部署。从恩至，延昭遁去。诏与杜重威合兵三万北伐。

　　开运初，改天平军节度。契丹复扰边，命十五将北征，以从恩充北面行营都监。二年，移镇晋州，又改潞州。及契丹入汴，从恩欲降，从事高防谏曰：「公晋室之亲，宜尽宦节。」从恩不听，乃弃城而去。巡检使王守恩悉取其家财，以城归汉祖。汉祖至汴。从恩惶惧不敢出。汉祖召赐袭衣、金带、鞍勒马、器币以安慰之。寻拜右卫上将军，奉朝请。

　　周初，迂左金吾卫上将军。周祖征兖州，从恩从行。世宗嗣位，加检校太师，封褒国公。宋初，改封许国公，久之，以病免。乾德四后，卒，年六十九。

　　扈彦珂，代州雁门人。幼事王建立，以谨厚称。晋天福中，建立节制潞州，卒，遗表荐彦珂，得补河东节度左都押衙。会汉祖自太原建号，擢为宣徽南院使。未几，授镇国军节度，华商等州观察、处置等使。

　　乾祐初，河中李守贞、永兴赵思绾、凤翔王景崇并据城叛，周祖为枢密使，总兵出征，道出华州。时议多以先讨景崇、思绾为便，周祖意未决，彦珂曰：「三叛连衡，推守贞为主，宜先击河中；河中平，则永兴、凤翔失势矣。今舍近图远，若景崇、思绾逆战于前，守贞兵其后，腹背受敌，为之奈何？」周祖从其言，及平河中，以功迁护国军节度。时蒲人雕弊，思得良帅镇抚。彦珂暗弱，朝议少之。

　　广顺初，就加同平章事，移镇滑州。岁余代归。与凤翔赵晖俱献缗帛，请开宴，不纳，以滑州李守贞宅赐之。世宗嗣位，授左卫上将军。显德三年，以老疾上章求退，授开府仪同三司、太子太师致仕，归西京。太祖即位，遣使就赐器币，数月卒，年七十五。

　　薛怀让，其先戎人，徙居太原。少勇敢，喜战斗。后唐庄宗在镇，得隶帐下，累历军职。明宗时，改神武右厢都校、领奖州刺史。东川董璋遣怀让率本军从晋祖讨贼，贼平，迁绛州刺史。清泰初，移申州。明年，表乞罢郡赴代北军，力陈不允。

　　晋天福中，范延光叛于邺，以怀让为招牧使。及战，中流矢，诏赐汤药存问。又历沂、辽、密、怀四州刺史，所至无善政，颇事诛敛。杨光远反青州，召怀让至阙，赐袭衣、玉带，为行营先锋都指挥使，以功改宿州团练使。

　　会契丹南侵，少帝幸澶州，遣怀让与李守贞、皇甫遇、梁汉璋率兵万人缘河而下，以守汶阳。时契丹岁扰边陲，朝廷择骁将守要郡，命怀让为洺州团练使。会符彦卿北讨契丹，以怀让为马军左厢排阵使。又从北面都招讨杜重威为先锋都指挥使。及重威降契丹于中渡桥，怀让亦在籍中，非其志也。

　　契丹主北归，留麻答守镇州，麻答遣步健督洺州供运。怀让闻汉祖举义晋阳。即杀步健，奉表归汉，汉祖遣郭从义分兵万余，与怀让取邢州。时伪帅刘铎守邢台，坚壁拒之，不克而还。麻答遣副将杨安以八百骑攻怀让，又命刚铁将三百骑继之。怀让战不胜，退保本州，契丹大掠其封内。及麻答为镇军所逐，杨安亟遁，铎又纳款汉祖。怀让乘其不虞，遣人绐铎云：「我奉诏为邢州帅，今率众袭契丹，请置顿于郡。」铎无拒心，辄开门迎之，怀让杀铎，夺其城。汉祖即授以安国军节度。

　　隐帝即位，移镇同州。及杀杨邠等，急召怀让至阙。会北郊兵败，怀让降于周祖。

　　周祖登位，赐袭衣、金带、鞍勒马，遣还任，加同平章事。刘崇入寇，怀让表求西征，诏褒之。夏阳富人张廷徽诬告赵隐等五人为盗杀人，且厚赂怀让子有光。怀让知之，即讽吏掠治隐等，强伏之，遣掌书记李炳、亲校贾进蒙追、判官刘震等锻成其狱，隐等皆弃市。家人诣阙诉冤，怀让亦自入朝，遽献钱百万，请开宴，不纳。俄捕获本贼，下御史台鞫问，怀让惧，献马十匹，复不纳。有司请逮怀让系狱，周祖以宿将，释不问，杖流震等。俄以怀让为左屯卫上将军。

　　世宗即位，加左武卫上将军。显德五年，请老，拜太子太师致仕。恭帝即位，封杞国公。建隆元年，卒，年六十九。赠侍中。

　　怀让好畜马驼，马有大鸟小鸟者，尤奇骏。汉隐帝使求之，吝而不献。及罢节镇，环卫禄薄，犹有马百匹、橐驼三十头，倾资以给刍粟，朝夕阅视为娱。家人屡劝鬻以供费，怀让不听。及死，童仆皆剺面以哭，盖其俗也。

　　赵赞字元辅。本名美，后改焉。幽州蓟人。祖德钧，后唐卢龙节度，封北平王。父延寿，尚明宗女兴平公主，至枢密使、忠武军节度。

　　赞幼聪慧，明宗甚爱之，与诸孙、外孙石氏并育于六宅。暇日，因遍阅诸孙数十人，目赞曰：「是儿令器也。」赞七岁诵书二十七卷，应神童举。明宗诏曰：「都尉之子，太尉之孙，幼能诵书，弱不好弄，克彰庭训，宜锡科名，可特赐童子及弟。仍附长兴三年礼部春榜。」久之，延寿出镇宣武军，因奏署牙内都校。

　　清泰末，晋祖起并门，命延寿以枢密使将兵屯上党，德钧将本军自幽州来会。时晋祖以契丹之援，引兵南下，德钧父子降晋，契丹主尽锢之北去，赞独与母公主留西洛。天福三年，晋祖命赞奉母归蓟门，契丹署为金吾将军。数年，契丹以延寿为范阳节度，又署赞为牙内都校。开运末，契丹主将谋南侵，委政延寿。及平原陷，赞复受契丹署为河中节度。延寿从契丹北归，赞得留镇河中。

　　未几，汉祖起晋阳，赞奉表劝进，汉祖加检校太尉，仍镇河中。改京兆尹、晋昌军节度。赞惧汉疑已，潜遣亲吏赵仙奉表归蜀。判官李恕者，本延寿宾佐，深所委赖，至家事亦参之。及赞出镇，从为上介。至是，恕语赞曰：「燕王入辽，非所愿也，汉方建国，必务怀柔，公若泥首归朝，必保富贵，狠狈入蜀，理难万全。傥复不容。后悔无及。公能听纳，请先入朝，为公申理。」赞即遣恕诣阙。汉祖见恕，问赞何以附蜀，恕曰：「赞家在燕蓟，身受契丹之命，自怀忧恐，谓陛下终不能容，招引西军，盖图苟免。臣意国家甫定，务安臣民，所以令臣乞哀求觐。」汉祖曰：「赞之父子亦吾人也，事契丹出于不幸。今闻延寿落于陷阱，吾忍不容赞耶。」恕未还，赞已离镇入朝，即命为左绕卫上将军，徙恕邠州判官。

　　赞仕周，历左右羽林、左龙武三统军。世宗南征，初遣赞率师巡警寿州城外，俄命为淮南道行营左厢排阵使。世宗归京，留赞与诸将分兵围寿春，赞独当东面。诸将战多不利，赞独持重，自秋涉冬，未尝挫衄。及受诏移军，尺椽片瓦，悉辇而行，城中人无敢睥睨者。会吴遣骁将鲁公绾帅十余万众溯淮奄至，跨山为栅，阻服水，俯瞰城中。时大军已解围，赞与大将杨承信将轻骑断吴人饟路，又独以所部袭破公绾军，为流矢所中。

　　世宗再征寿春，命造桥涡口，以通濠、泗。令骑帅韩令坤董其役，俾赞副之。属霖雨淮水涨溢，濠人谋乘轻舟奄焚其桥，赞觇知之，设伏桥下。濠人果至，赞令强弩乱发，杀获甚众。及世宗移兵趣濠，以牛革蒙大盾攻城，赞亲督役，矢集于胄，中被重伤，犹力战，遂拔其羊马城，刺史唐景思死焉，团练使郭廷谓以城降。世宗诏褒美之。又以所部兵巡抚滁、和之间，破吴人五百于石潭桥。淮南平，以战功多，授保信军节度。赞入视事，尽去苛政，务从宽简，居民便之。恭帝即位，加开府阶。

　　宋初，加检校太师，移忠正军节度，预平维扬。岁余，改镇延州，受密旨许以便宜行事。将及州境，乃前后分置步骑，绵绵不绝，林莽之际，远见旌旗，所部羌、浑来迎，无不慑服。

　　乾德六年，移建雄军节度。秋，命将征太原，以赞为邠州路部署。开宝二年，太祖将讨晋阳，又以为河东道行营前军马步军都虞候。车驾薄城下，分军四面，赞扼其西偏。并人乘晦自突门潜犯赞垒，赞率众击之，久而方退，弩矢贯足。及祖劳问数四，赐良药傅之。四年，议镇鄜州。

　　太宗即位，进封卫国公。及平兴国二年，来朝，未见而卒，年五十五。赠侍中。

　　赞颇知书，喜为诗，容止闲雅，接士大夫以礼，驭众有方略。其为政虽无异迹，而吏民畏服，亦近代贤帅也。

　　李继勋，大名元城人。周祖领镇，选隶帐下。广顺初，补禁军列校，累迁至虎捷左厢都指挥使、领永州防御使。显德初，迁侍卫步军都指挥使、领昭武军节度。岁余，改领曹州。

　　世宗亲征淮上，令继勋领兵屯寿州城南，进洞屋、云梯，以攻其城。继勋怠于守御，为其所败，死者数万，梯、屋悉皆被焚。召归阙，出为河阳三城节度。议者以为失责帅之义。及再幸寿春回，左授继勋右武卫大将军，又以其掌书记陈南金裨赞无状，并黜之。

　　显德四年冬，复从世宗南征，及次迎銮，即命继勋帅黑龙船三十艘于江口滩，败吴兵数百，获战船二艘，以功迁左领军卫上将军。七月，改右羽林统军。六年春，世宗幸沧州，以继勋为战棹左厢都部署，前泽州刺史刘洪副之，俄权知邢州。恭帝即位，授安国军节度，加检校太傅。

　　宋初，加检校太尉。太祖平泽、潞，继勋朝于行在，即以为昭义军节度。是秋，率师入河东，燔平遥县，俘获甚众。建隆二年冬，又败并军千余人，斩首百余级，获其辽州刺史傅延彦及弟延勋来献。

　　乾德二年，诏与康延沼、尹训率步骑万余攻辽州，太原将郝贵超领兵来援，战于城下，继勋大败之。州将杜延韬危蹙，与拱卫都指挥使冀进、兵马都监供奉官侯美籍部下兵三千送款于继勋。即遣内供奉官都知慕容延忠入奏，诏褒之。未岁，并人诱契丹步骑六万人来取辽州，复遣继勋与罗彦瑰、郭进、曹彬等领六万众赴之，大破契丹及太原军于城下。五年，加同平章事。

　　开宝初，将征河东，以继勋为行营前军都部署，败并人于涡河。二年，太祖亲征河东，命继勋为行营前军都部署。驾至城下，分军四面，继勋栅其南。三年春，移镇大名。太平兴国初，加兼侍中。俄以疾求归洛阳，许之，赐钱千万、白金万两。是秋，上表乞骸骨，拜太子太师致仕，朝会许缀中书门下班。寻卒，年六十二，赠中书令。

　　继勋累历藩镇，所至无善政，然以质直称。信奉释氏。与太祖有旧，故特承宠遇。

　　弟继偓，亦有武勇，周显德末，补内殿直。宋初，累历军职。开宝中，为步军副都军头。太平兴国三年，迁内外马步军副都军头。坐事改右卫率府率。六年，加本卫将军、领奖州刺史。累至龙卫右厢都指挥使、领本州团练使。

　　继勋子守恩至如京使。守元至北作坊使，守徽为崇仪副使。

　　药元福，并州晋阴人。幼有胆气，善骑射。初事邢帅王檀为厅头军使，以勇敢闻。事后唐，为拱卫、威和亲从马斗军都校，天平军内外马军都指挥使。晋天福中，为深州刺史。

　　开运初，契丹陷甘陵，围魏郡，师次于河。少帝驻军澶渊，契丹阵于城北，东西连亘，掩城两隅，登陴望之，不见其际。元福以左千牛卫将军领兵居阵东偏。澶民有马破龙者告契丹曰：「先攻其东，即浮梁可夺。」契丹信之，尽锐来战。元福与慕容邺各领二百骑为一队，跃出而斗，元福奋铁挝击契丹，毙者数人，左右驰突，无不披靡，契丹兵溃。少帝登城，见元福力战，召抚之曰：「汝奋不顾命，虽古之忠烈无以过之。」元福三马皆中流矢，少帝择名马赐之。明日将战，面授元福郑州刺史，为权臣所沮，止刺原州，俄改泰州。

　　明年，契丹复入。命元福与李守贞、符彦卿、皇甫遇、张彦泽等御之于阳城，为右厢副排阵使。晋师列方阵，设拒马为行砦。契丹以奇兵出阵后，断粮道，晋人乏水，士马饥渴，凿井未及泉，土辄坏塞，契丹顺风扬尘，诸将皆曰：「彼势甚锐，俟风反与战，破之必矣。」守贞与元福谋曰：「军中饥渴已甚，若俟风反出战，吾属为虏矣。彼谓我不能逆风以战，宜出其不意以击之，此兵家之奇也。」元福乃率麾下骑，开拒马出战，诸将继至，契丹大败，追北二十余里，杀获甚众，敌帅与百余骑遁去。以元福为威州刺史。

　　会灵武节度王令温以汉法治蕃部，西人苦之，共谋为乱，三族酋长拓跋彦超、石存、乜厮褒率众攻灵州。令温遣人间道入奏，乃以河阳节度冯晖镇朔方，召关右兵进讨，以元福将行营骑兵。元福与晖出威州土桥西，遇彦超兵七千余，邀晖行李。元福转战五十里，杀千级，禽三十余人，又遣部校援出令温，护送洛下。

　　朔方距威州七百里，无水草，号旱海，师须赍粮以行，至耀德食尽，比明，行四十里。彦超等众数万，布为三阵，扼要路，据水泉，以待晖军，军中大惧。晖遣人赂以金帛，求和解彦超许之。使者往复数四，至日中，列阵如故。元福曰：「彼知我军饥渴，邀我于险，既许和解而日中未决，此岂可信哉？欲困我耳。迁延至暮，则吾党成禽矣。」晖惊曰：「奈何？」元福曰：「彼虽众而精兵绝少，依西山为阵者是也，余不足患。元福请以麾下骑先击西山兵，公但严阵不动，俟敌少却，当举黄旗为号；旗举则合势进击，败之必矣。」晖然其策，遂率众进击，敌众果溃。元福即举黄旗以招晖，晖军继进，彦超大败，横尸蔽野。是夕，入清边军。明日，至灵州。元福还郡，诏赐晖、元福衣带缯帛银器。

　　汉乾祐中，从赵晖讨王景崇于凤翔。时兵力寡弱，不满万人，蜀兵数万来援，景崇至宝鸡，依山列栅。都监李彦从以数千人击蜀军，众寡不敌，汉军少却。元福领数百骑自后驱之，下令还顾者斩，众皆殊死战，大败蜀兵，追至大散关，杀三千余人，余皆弃甲遁去。凤翔平，以功迁淄州刺史。

　　周广顺初，王彦超讨徐州叛将杨温，以元福为行营兵马都监。数月克之，率师还京，改陈州防御使。

　　未几，刘崇引契丹扰晋州，命枢密使王峻率兵拒之，以元福为西北面都排阵使。军过蒙坑，崇夜烧营遁。峻令元福与仇超、陈思让追至霍邑，既行，又遣止之。元福谓思让等曰：「刘崇召契丹扰边，志在疲弊中国，今兵未交而遁，宜追奔深入，以挫其势。」诸将畏懦，遂止。周祖知其事，明年，因调兵戍晋州，谓左右曰：「去年刘崇之遁，若从药元福之言，则无边患矣。」

　　俄与曹英、向训讨慕容彦超于兖州，元福为行营马步军都虞候。诏元福自晋州率所部入朝，即遣东行，赐六铢、袍带、鞍马、器仗。周祖谓曰：「比用曹州防御使郑璋，我度彦超凶狡，多计谋，恐璋不能集事，选尔代之。已敕曹英、向训不令以军礼见汝。」及至军中，英、训皆尊礼之，当时有为宿将。筑连城以围兖，彦超昼夜出兵，元福屡击败之，遂闭壁不敢出。十余日，元福营栅皆就，又穴地及筑土山，百道攻其城。会周祖亲征，元福以所部先入羊马城，诸军鼓噪角进，拔之。以功授建雄军节度。

　　世宗高平之战，刘崇败走太原，遂纵兵围其城。以元福为同州节度，充太原四面壕砦都部署。时攻具悉备，城中危急，以粮运不继，诏令班师。元福上言曰：「进军甚易，退军甚难。」世宗曰：「一以委卿。」遂部分卒伍为方阵而南，元福以麾下为后殿，崇果出兵来追，元福击走之。师还，加检校太尉，移镇陕州。又历定、庐、曹三镇。

　　宋初，加检校太师。九月卒，年七十七，赠侍中。

　　元福虽老，筋骨不衰，人或言其气貌益壮，当复领兵，必大喜，曲致礼待，或加以赠遣，时称骁将。

　　赵晁，真定人。初事杜重威为列校。重威诛，属周祖镇邺中，晁因委质麾下。周祖开国，擢为作坊副使。慕容彦超据兖州叛，以晁为行营步军都监。兖州平，转作坊使。晁自以逮事霸府，复有军功，而迁拜不满所望，居常怏怏。时枢密使王峻秉政，晁疑其轧己。一日使酒诣其第，毁峻，峻不之责。世宗嗣位，改控鹤左厢都指挥使、领贺州刺史。

　　从征刘崇，转虎捷右厢都指挥使、领本州团练使兼行营步军都指挥使。军至河内，世宗意在速战，令晁倍道兼行。晁私语通事舍人郑好谦曰：「贼势方盛，未易敌也，宜持重以挫其锐。」好谦以所言入白，世宗怒曰：「汝安得此言，必他人所教。言其人，则舍尔；不言，当死！」好谦惧，遂以实对。世宗即命并晁械于州狱，军回始赦之。

　　及征淮南，改虎捷左厢、领阆州防御使，充前军行营步军都指挥使，又为缘江步军都指挥使。时李重进败吴人于正阳，以降卒三千人付晁，晁一夕尽杀之。世宗不之罪。寿春平，拜检校太保、河阳三城节度、孟怀等州观察措置等使。恭帝即位，加检校太傅。

　　宋初，加检校太尉。未几，以疾归京师，卒，年五十二。太祖甚悼之，赠太子太师，再赠侍中。

　　晁身长七尺，仪貌雄伟，好聚敛，处方镇以贿闻。以周初与宣祖分掌禁军，有宗盟之分，故太祖常优礼之，再加赠典焉。子延溥。

　　延溥，周显德中，以父任补左班殿直。宋初，为铁骑指挥使。开宝初，太祖亲征晋阳，太宗守京邑，延溥以所部为帐下牙军，转殿前散员指挥使。九年，改铁骑都虞候。

　　太宗即位，迁散指挥都虞候、领思州刺史。太平兴国二年，转内殿直都虞候。三年，改马步军都虞候。从平太原，略地燕蓟。六军扈从有后期至者，帝怒，欲置于法。延溥遂进曰：「陛下巡行边陲，以防御外侮，今契丹未殄，而诛谴将士，若举后图，谁为陛下戮力乎？」帝嘉纳之。师还，迁内外马步军都军头、领本州防御使。

　　五年，殿前白进超卒，即日以延溥为日骑、天武左右厢都指挥使。兼权殿前都虞候事。坐遣亲吏市竹木所过关渡称制免算，责授登州团练使，令赴任。是冬，帝北巡至大名，复以延溥为本州防御使，即命为幽州东路行营壕砦都监。诏修缘边城垒。逾年，加凉州观察使，仍判登州。又为镇州兵马都部署，俄判霸州。

　　雍熙二年，改蔚州观察使，判冀州。会命曹彬等北征，又与内衣库使张绍勍、引进副使董愿为幽州西北道行营都监。师还，命知贝州，改滑州部署。四年，再知贝州，以疾求代，代未至，卒，年五十。赠天德军节度。

　　子承彬，至内殿崇班。承彬子咸一，为虞部员外郎，知宗正丞事。咸熙，天圣八年进十及第。

　　论曰：侯益在晋、汉时，数为反覆，观其受命契丹，私交伪蜀，赤罔之战，复夜谒周祖，宗属长幼，遭景崇鲸鲵，殆无噍类，推其心迹，岂怀贰之罚欤？薛怀让、赵晁为将，皆忍于杀降。晁子延溥，能救后至之诛，虽父子之亲，仁暴相戾有若是者。余皆逢时奋武，致身荣显。扈彦珂请击河中，卒用其策，愚者之一虑云。 
　
　



　
                   
列传第十四
　
　　○郭崇杨廷璋宋偓向拱王彦超张永德王全斌曾孙凯康延泽王继涛高彦晖附

　　郭崇，应州金城人。重厚寡言，有方略。初名崇威，避周祖名，止称崇。父祖俱代北酋长。崇弱冠以勇力应募为卒。后唐清泰中。为应州骑军都校。

　　晋祖割云应地入为契丹，崇耻事之，奋身南归，历郓、河中、潞三镇骑军都校。开运中，戍太原。会汉祖起义，以崇为前锋。入汴，改护圣左第六军都校、领郢州刺史，改领富州。

　　从周祖平河中，以功迁果州防御使、领护圣右厢都指挥使。周祖镇邺，以崇领行营骑军兼天雄军都巡检使。

　　乾祐三年冬，崇从周祖平国难，与李筠拒慕容彦超于刘子陂，走之，以崇补侍卫马军都指挥使。遣冯道等迎湘阴公斌于徐州，将立之。会契丹南侵，周祖北征，次于澶州，为六军推戴。枢密使王峻在京师闻变，遣崇率七百骑东拒斌，遇于睢阳。崇阵于牙门外，斌惧，登门楼呼崇曰：「汝等何遽至此？」崇曰：「澶州军变，遣崇等来卫乘舆，非有他也。」斌召崇升楼，崇未敢登，即遣道下与语，崇乃登，具言军情有属，天命已定，斌执崇手泣，俛首久之。俄而斌所领卫兵都校张令超以众归崇，斌亲将贾、王等数怒目视道，将害之。斌曰：「汝辈勿草草，此非关令公事。」崇即送斌就馆舍。

　　广顺初，领定武军节度，又为京城都巡检使、修城都部署兼知步军公事。未几，复升陈州为节镇，以颍州隶焉，命崇为节度。周祖亲郊，加同平章事，出镇澶州。周祖不豫，促还镇所。

　　世宗立，并人侵潞州，命崇与符彦卿出固镇以御之。世宗亲征，又副彦卿为行营都部署。师还，加兼侍中。冬，移真定尹、成德军世度。四年，世宗征淮南，契丹出骑万乘余掠边，崇率师攻下束鹿县，斩数百级，俘获甚众。五年，天清节，崇来朝，表求致政，不允，赐袭衣、金带、器币、鞍勒马，遣之。世宗平关南，至静安军，崇来朝。恭帝嗣位，加检校太师。

　　宋初，加兼中书令。崇追感周室恩遇，时复泣下。监军陈思诲密奏其状，因言：「常山近边，崇有异心，宜谨备之。」太祖曰：「我素知崇笃于恩义，盖有所激发尔。」遣人觇之，还言崇方对宾属坐池潭小亭饮博，城中晏然。太祖笑曰：「果如联言。」未几来朝。时命李重进为平卢军节度，重进叛，改命崇为节制。乾德三年，卒，年五十八。太祖闻之震悼，赠太师。

　　子守璘至洛苑副使，妻即明德皇后之姊也。子允恭，以父任授殿直，至崇仪副使、知常州卒。次女为仁宗皇后。天圣三年，诏赠崇尚书令兼中书令，守璘太尉、宁国军节度，允恭太傅、安德军节度。六年，又诏追封崇英国公，加赠守璘康清军节度兼中书令，允恭忠武军节度兼侍中。允恭子中庸，左侍禁、阁门祗候、副使；中和，娶颍川郡王德彝女，为西染院副使。

　　杨廷璋字温玉，真定人。家世素微贱，有姊寡居京师，周祖微时，欲聘之，姊不从，令媒氏传言恐逼，姊以告廷璋。廷璋往见周祖，归谓姊曰：「此人姿貌异常，不可拒。」姊乃从之。

　　周祖从汉祖镇太原，廷璋屡省其姊，周祖爱其纯谨。姊卒，留廷璋给事左右。及出讨三叛，入平国难，廷璋数献奇计。即位，追册廷璋姊为淑妃，擢廷璋为右飞龙使，廷璋固辞不拜，愿推恩其父洪裕。即令召洪裕赴阙，以老病辞，就拜金紫光禄大夫、真定少尹。廷璋历皇城使、昭义兵马都监、澶州巡检使。

　　世宗自澶渊还京，言廷璋有干材，迁客省使。俄为河阳巡检、知州事。泾帅史懿称疾不朝，周祖命廷璋往代之。将行，谓之曰：「懿不就命，即图之。」廷璋至，屏左右，以诏书示懿，谕以祸福，懿即日载路。俄闻周主崩，廷璋呕血不食者数日。

　　世宗立，拜左骁卫大将军，充宣徽北院使。征刘崇，以为建雄军节度。在镇数年，颇有惠爱。前后率兵入太原境，拔仁义、高壁等砦，获刺史、军校数十人，俘其民数千户，获兵器羊马数万计。并人弃沁州二百里，退保新城，廷璋遂置保安、兴同、白壁等十余砦。

　　会隰州刺史孙议卒，廷璋遣监军李谦溥领州事。谦溥至，并人来攻其城，议者以为宜速救之。廷璋曰：「隰州城壁坚完，并人奄至，未能为攻城具，当出奇以破之。」乃募敢死士百余人，许以重赏，由间道遣人约谦溥为内应。既至，即衔枚夜击，城中鼓噪以出，并人大溃，追北数十里，斩首千余级，获器甲万计。奏至，世宗喜曰：「吾舅真能御寇。」诏褒之。

　　世宗自河东还，加检校太保。显德六年夏，率所部入河东界，下堡砦十三，降巡检使靳汉晁等三人。恭帝即位，加检校太傅。

　　宋初，加检校太尉。吏民诣阙，请立碑颂功德。太祖命卢多逊撰文赐之。李筠叛，潜遣亲信使赍蜡书求援粼境，廷璋获之，械送京师，因上攻取之策，即下诏委以经略。及车驾亲征，诏廷璋率所部入阴地，分贼势。贼平，归镇。是秋来朝，改镇邠州。乾德四年，移鄜州。开宝二年，召为右千牛卫上将军。四年，卒，年六十。赙帛二百匹。

　　廷璋美髯，长上短下，好修容仪，虽见小吏，未尝懈惰。善待士，幕府多知名人。在晋州日，太祖命荆罕儒为钤辖。罕儒以廷璋周朝近亲，疑有异志，每入府中，从者皆持刀剑，欲图廷璋。廷璋推诚待之，殊不设备，罕儒亦不敢发，终亦无患。议者以廷璋在泾州保全史懿，阴德之报也。

　　洪裕少时，尝渔于境貂裘陂，忽有驰骑至者，以二石雁授洪裕，一翼掩左，一翼掩右，曰：「吾北岳使者也。」言讫，忽不见。是年生淑妃，明年生廷璋，家遂昌盛。

　　廷璋子七人，皆不为求官，惟表其孤甥安崇勋得西头供奉官。崇勋，后唐枢密使重诲子也。廷璋子坦、埙皆进士及弟。坦至屯田员外郎，盐铁副使、判官，埙为都官郎中。

　　宋偓河南洛阳人。谦恭下士。祖瑶，唐天德军节度兼中书令。父廷浩，尚后唐庄宗女义宁公主，生偓。廷浩历石、原、房三州刺史；晋初，为汜水关使，张从宾之叛，力战死之。偓年十一，以父死事补殿直，迁供奉官。

　　晋祖尝事庄宗，每偓母入见，诏令勿拜，因从容谓之曰：「朕于主家诚无所靳，但朝廷多事，府库空竭，主所知也。今主居辇下，薪米为忧，当奉主居西洛以就丰泰。」命偓分司就养，敕有司供给，至于醯醢，率有加等。

　　汉祖在晋阳，遣其子承训至洛，奉书偓母，与偓结昏，即永宁公主也。累授北京皇城使。汉乾祐初，拜右金吾卫大将军、驸马都尉。隐帝即位，授昭武军节度，移镇滑州。

　　周祖举兵向阙，时偓在镇，开门迎谒，周祖深德之。偓率所部兵从周祖，至刘子陂，隐帝卫兵悉走投周祖。周祖谓偓曰：「至尊危矣，公近亲，可亟去拥卫，无令惊动。」偓策马及御营，军已乱矣。广顺初，丁内艰，服除，授左监门卫上将军。

　　世宗征淮南，令偓与左龙武统军赵赞、右神武统军张彦超、前景州刺史刘建于寿州四面巡检。师还，以偓为右神武统军，充行营右厢都排阵使，又为庐州城下副部署。吴人大发舟师。次东氵布洲，断苏、杭之路。世宗遣偓领战舰数百艘袭之，又遣大将慕容延钊率步骑而进，水陆合势大破之。

　　世宗尝次于野，有虎逼乘舆，偓引弓射之，一发而毙。及江北诸州悉平，画江为界。世宗驻迎銮，命偓率舟师三千溯江而上，巡警诸郡。师还，复授滑州节制，又移镇邓州。恭帝即位，加开府仪同三司。

　　宋初，加检校太师，遣领舟师巡抚江徼，舒州团练使司超副之。李重进谋以扬州叛，偓察其状，飞章以闻。太祖令偓屯海陵，以观重进去就。遂从征扬州，为行营排阵使。及平，以功改保信军节度。来朝，徙镇华州。会凿池都城南，命偓率舟师数千以习水战，东驾数临观焉。五年，改忠武军节度。

　　开宝初，太祖纳偓长女为后。偓本名延渥，以父名下字从「水」，开宝初，上言改为偓。三年，徙邠州。太平兴国初，加同平章事。二年，移定国军节度。四年，从平太原，又从征幽州。诏偓与尚食使侯昭愿领兵万余，攻城南面。师还归镇。

　　五年冬，车驾幸大名，召偓诣行在，诏知沧州。六年，封邢国公。俄迁同州。九年，又为右卫上将军。雍熙中，曹彬等北伐，班师，命偓知霸州，归阙。端拱二年，卒，年六十四。废朝，赠侍中，谥庄惠，中使护葬。

　　偓，庄宗之外孙，汉祖之婿，女即孝章皇后，近代贵盛，鲜有其比。子元靖至供备库使，元度至供备库副使，元载、元亨并至左侍禁、阁门祗候。初，孝章寝疾，语晋国长公主曰：「我瞑目无他忧，惟虑族属不敦睦，贻笑于人。」景德中，偓幼子元翰果诣京府，求析家财。

　　元度子惟简，为殿直，惟易为奉职。

　　向拱字星民，怀州河内人。始名训，避周恭帝讳改焉。少倜傥负气。弱冠，闻汉祖在晋阳招致天下士，将往依之。中途遇盗，见拱状貌雄伟，意为富家子，随之，将劫其财。拱觉，行至石会关，杀所乘驴市酒会里中豪杰，告其故，咸出丁壮护拱至太原。以策干汉祖，汉祖不纳，客于周祖门下。及周祖领节镇，署拱知客押牙。

　　周祖即位，授宫苑使。广顺中，迁皇城使，出监昭义屯军。并人领马步十五都来侵，拱与巡检陈思让逆战于虎亭南，杀三百余人，擒百人，获其帅王璠、曹海金，又败其军于壶关。师还，会征慕容彦超，命为都监，赐以六铢、袍带、鞍勒马、器仗，即日遣行。贼平，命为陕州巡检。未几，改客省使、知陕州。

　　会延州高允权卒，其寺绍基欲求继袭，即自领使务。朝廷益禁兵戍守，命拱权知州事，俄迁内客省使。尝请禁州民卖军装兵器于西人，从之。所属部落有侵盗汉户者，拱招其酋帅犒之，令誓不敢侵犯。召拜左神武大将军、宣徽南院使。

　　刘崇人寇，遣马军樊爱能、步军何徽赴泽州，令拱监护之。世宗亲征，拱以精骑居阵中。高平之捷，以功兼义成军节度、河东行营前军都监。师还，出镇陈州。

　　先是，晋末，秦州节度何建以秦、成、阶三州入蜀，蜀人又取凤州。至是，宰相王溥荐拱讨之，乃召拱与凤翔王景并率兵出大散关，连下城砦。复命拱为西南面行营都监。蜀入闻凤州急，发卒五千余出凤州北堂仓镇路，行至黄花谷，将绝周师粮道。拱与王景侦知之，命排阵使张建雄领兵二千直抵黄花谷，又遣别将领劲卒千人出敌后，截其归路。敌果为建雄所败，奔堂仓，又为劲卒所逼，合势掩击，擒其监军王峦、孙韬等千五百余。由是剑门之下，州邑营砦，望风宵遁，秦、凤、阶、成平。召归，宴于金祥殿。赐袭衣、金带、银器、缯帛、鞍勒马。

　　显德二年，世宗亲征淮南，以拱权东京留守兼判开封府事。时扬州初平，南唐令境上出师，谋收复。韩令坤有弃城之意，即驿召拱赴行在，拜淮南节度，依前宣徽使兼缘江招讨使，以令坤为副。时周师久驻淮阳，都将赵晁、白廷遇等骄恣横暴，不相禀从，惟务贪滥，至有劫人妻女者。及拱至，戮其不奉法者数辈，军中肃然。六月，追叙秦、凤功，加检校太尉。

　　时周师围寿春经年未下，江、淮草寇充斥，吴援兵栅于紫金山，与城中烽火相应。而舒、蕲、和、泰复为吴人所据。拱上言欲且徙扬州之师并力攻寿春，俟其城下，然后改图进取。世宗从之。拱乃封库，付扬州主者；复遣本府牙将分部按巡城中。秋毫不犯，军民感悦。及师行，吴人有负糗粮以送者。至寿春，与李重进合势以攻其城，改淮南道招讨都监，败淮南军二千于黄蓍砦。

　　世宗再幸寿州，召拱宴赐甚厚，以为武宁军节度，命领其属驻镇淮军。及克寿州，以功加同平章事、领武宁军节度。四年，徙归德军节度。淮南平，改山南东道节度，俄充西南面水陆发运招讨使。恭帝即位。加检校太师、河南尹、西京留守。

　　宋初，加兼侍中。太祖征李筠，拱迎谒至汜水，言于上曰：「筠逆节久著，兵力日盛，陛下宜急济大河，逾太行，乘其未集而诛之，缓则势张，难为力矣。」帝从其言，卷甲倍道趋之。筠果率兵南向，闻车驾至，惶骇走泽州城守，遂见擒。乾德初，从郊祀毕，封谯国公。

　　拱尹河南十余年，专治园林第舍，好声妓，纵酒为乐，府政废弛，群盗昼劫。太祖闻之怒，移镇安州，命左武卫上将军焦继勋代之，谓继勋曰：「洛久不治，选卿代之，无复效拱为也。」

　　太平兴国初，进封秦国公，来朝，授左卫上将军。八年，代王彦超判左金吾街仗事。表献西京长夏门北园，诏以银五千两偿之。雍熙三年，卒，年七十五。赠中书令。

　　咸平初，真宗闻拱之后有寒馁流离者，录其孙怿为国子助教。拱子德明，至洛苑使；昱，大中祥符八年进士出身。德明子悦，为虞部郎中。

　　王彦超，大名临清人。性温和恭谨，能礼下土。少事后唐魏王继岌，从继岌讨蜀，还至渭南。会明宗即位，继岌遇害，左右遁去，彦超乃依凤翔重云山僧舍晖道人为徒。晖善观人，谓彦超曰：「子，富贵人也，安能久居此？」给资帛遣之。

　　时晋祖帅陕，乃召至帐下，委以心腹。及移镇太原，将引兵南下，遣从事桑维翰求援契丹，以彦超从行。天福初，累迁奉德军校，再转殿前散指挥都虞候、领蒙州刺史。汉初，领岳州防御使兼护圣左厢都校，出为复州防御使。

　　周祖平内难后，北征契丹，以彦超为行营马步左厢都排阵使，从周祖入汴。时自彭门迎湘阴公入缵位，会军变，周祖革命，即命彦超权知徐州节度。未行，湘阴公旧校巩廷美据州叛，真拜彦超武宁军节度，命讨之。彦超督战舰破其水砦，乘胜拔之。

　　又与枢密使王峻拒刘崇于晋州，彦超以骑兵进，崇遁去，授建雄军节度。复以所部追贼至霍邑，贼步骑堕崖谷，死者甚众。彦超归镇所，俄改河阳三城节度，移镇河中。

　　显德初，加同平章事。刘崇南寇，命彦超领兵取晋州路东向邀击，从战高平。彦超自阴地关与符彦卿会兵围汾州，诸将请急攻，彦超曰：「城已危矣，旦暮将降，我士卒精锐，傥驱以先登，必死伤者众，少待之。」翌日，州将董希颜果降。遂引兵趣石州，彦超亲鼓士乘城，躬冒矢石，数日下之，擒其守将安彦进，献行在。师还，改忠武军节度，加兼侍中。诏率所部浚胡芦河，城李晏口。工未毕，辽人万余骑来侵，彦超击败之，杀伤甚众。

　　宰相李谷征淮南，以彦超为前军行营副部署，败淮南军二千于寿州城下。吴兵水陆来援，谷退保正阳，吴人蹑其后。会李重进兵至，合势急击，大败吴人三万余众，追北二十余里。还，改京兆尹、永兴军节度。六年夏，移镇凤翔。恭帝嗣位，加检校太师、西面缘边副都部署。

　　宋初，加兼中书令，代还。太祖与彦超有旧，因幸作坊，召从臣宴射，酒酣，谓彦超曰：「卿昔在复州，朕往依卿，何不纳我？」彦超降阶顿首曰：「勺水岂能止神龙耶！当日陛下不留滞于小郡者，盖天使然尔。」帝大笑。彦超翌日奉表待罪，帝遣中使慰谕，令赴朝谒。

　　未几，复以为永兴军节度。又以其父光禄卿致仕重霸为太子少傅致仕。乾德二年，复镇凤翔。三年，丁外艰，起复。开宝二年，为右金吾卫上将军判街仗事。

　　太平兴国六年，封邠国公。七年，彦超语人曰：「人臣七十致仕，古之制也。我年六十九，当自知止。」明年，表求致仕，加太子太师，给金吾上将军禄。彦超既得请，尽斥去仆妾之冗食者，居处服用，咸遵俭约。雍熙三年，卒，年七十三。赠尚书令。

　　开宝初，彦超自凤翔来朝，与武行德、郭从义、白重赞、杨廷璋俱侍曲宴。太祖从容谓曰：「卿等皆国家旧臣，久临剧镇，王事鞅掌，非朕所以优贤之意。」彦超知旨，即前奏曰：「臣无勋劳，久冒荣宠，今已衰朽，愿乞骸骨归丘园，臣之愿也。」行德等竟自陈夙昔战功及履历艰苦，帝曰：「此异代事，何足论？」翌日，皆罢行德等节镇。时议以此许彦超。

　　初，彦超将致政，每戒诸子曰：「吾累为统帅，杀人多矣，身死得免为幸，必无阴德以及后，汝曹勉为善事以自庇。」及卒，诸子果无达者。宣化门内有大第，园林甚盛，不十余年，其家已鬻之矣。孙克从，咸平元年进士及第，亦止于州县。

　　张永德字抱一，并州阳曲人。家世饶财。曾祖丕，尚气节。后唐武皇镇太原，急于用度，多严选富家子掌帑库。或调度不给，即坐诛，没入赀宁。丕为之潢满岁，府财有余。宗人政当次补其任，率族属泣拜，请丕济其急，丕又为代掌一年，乡里服其义。父颖事晋至安州防御使。

　　永德生四岁，母马氏被出，育于祖母，事继母刘，以孝闻。周祖初为侍卫吏，与颖善，乃以女妻永德。永德迎其母妻诣宋州。时寇贼充斥，乃易弊衣，毁容仪，居委巷中。有贼过，即邀乞焉，给曰：「此悲田院耳。」贼即舍去，繇是免祸。周祖为枢密使。表永德授供奉官押班。

　　乾祐中，命赐潞帅常遇生辰礼币。遇，周祖之外兄弟也。时周祖镇邺，被谗，族其家。永德，在潞州，闻有密诏授遇，永德探知其意，谓遇曰：「得非泣杀永德耶？永德即死无怨，恐累君侯家耳。」遇愕然曰：「何谓也？」永德曰：「奸邪蠹政，郭公誓清君侧，愿且以永德属吏，事成足以为德，不成死未晚。」遇以为然，止令壮士严卫，然所以馈之甚厚。亲问之曰：「君视丈人事得成否？」永德曰：「殆必成。」未几，周祖使至，遇贺且谢曰：「老夫几误大事。」

　　初，魏人柴翁以经义教里中，有女，后唐庄宗时备掖庭，明宗入洛，遣出宫。柴翁夫妻往迎之，至鸿沟，遇雨甚，逾旬不能前。女悉取装具，计直千万，分其半以与父母。令归魏，曰：「儿见沟旁邮舍
