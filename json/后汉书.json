[
  {
    "source": "后汉书",
    "chapter": "卷一上·光武帝纪第一上",
    "text": "世祖光武皇帝讳秀，字文叔，南阳蔡阳人，高祖九世之孙也，出自景帝生长沙定王发。发生舂陵节侯买，买生郁林太守外，外生巨鹿都尉回，回生南顿令钦，钦生光武。光武年九岁而孤，养于叔父良。身长七尺三寸，美须眉，大口，隆准，日角。性勤于稼穑，而兄伯升好侠养士，常非笑光武事田业，比之高祖兄仲。王莽天凤中，乃之长安，受《尚书》，略通大义。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "莽末，天下连岁灾蝗，寇盗锋起。地皇三年，南阳荒饑，诸家宾客多为小盗。光武避吏新野，因卖谷于宛。宛人李通等以图谶说光武云“刘氏复起，李氏为辅”光武初不敢当，然独念兄伯升素结轻客，必举大事，且王莽败亡已兆，天下方乱，遂与定谋，于是乃市兵弩。十月，与李通从弟轶等起于宛，时年二十八。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "十一月，有星孛于张。光武遂将宾客还舂陵。时伯升已会众起兵。初，诸家子弟恐惧，皆亡逃自匿，曰“伯升杀我”。及见光武绛衣大冠，皆惊曰“谨厚者亦复为之”，乃稍自安。伯升于是招新市、平林兵，与其帅王凤、陈牧西击长聚。光武初骑牛，杀新野尉乃得马。进屠唐子乡，又杀湖阳尉。军中分财物不均，众恚恨，欲反攻诸刘。光武敛宗人所得物，悉以与之，众乃悦。进拔棘阳，与王莽前队大夫甄阜、属正梁丘赐战于小长安，汉军大败，还保棘阳。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "更始元年正月甲子朔，汉军复与甄阜、梁丘赐战于沘水西，大破之。斩阜、赐。伯升又破王莽纳言将军严尤、秩宗将军陈茂于淯阳，进围宛城。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "二月辛巳，立刘圣公为天子，以伯升为大司徒，光武为太常偏将军。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "三月，光武别与诸将徇昆阳、定陵、郾，皆下之。多得牛、马、财物，谷数十万斛，转以馈宛下。莽闻阜、赐死，汉帝立，大惧，遣大司徒王寻、大司空王邑将兵百万，其甲士四十二万人，五月，到颍川，复与严尤、陈茂合。初，光武为舂陵侯家讼逋租于尤，尤见而奇之。及是时，城中出降尤者言光武不取财物，但会兵计策。尤笑曰“是美须眉者邪。何为乃如是”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "初，王莽征天下能为兵法者六十三家数百人，并以为军吏。选练武卫，招募猛士，旌旗辎重，千里不绝。时有长人巨无霸，长一丈，大十围，以为垒尉。又驱诸猛兽虎豹犀象之属，以助威武。自秦、汉出师之盛，未尝有也。光武将数千兵，徼之于阳光。诸将见寻、邑兵盛，反走，驰入昆阳，皆惶怖，忧念妻孥，欲散归诸城。光武议曰“今兵谷既少，而外寇强大，并力御之，功庶可立。如欲分散，势无俱全。且宛城未拔，不能相救，昆阳即破，一日之间，诸部亦灭矣。今不同心胆共举功名，反欲守妻子财物邪”诸将怒曰“刘将军何敢如是”光武笑而起。会候骑还，言大兵且至城北，军陈数百里，不见其后。诸将遽相谓曰“更请刘将军计之”光武复为图画成败。诸将忧迫，皆曰“诺”。时城中唯有八九千人，光武乃使成国上公王凤、廷尉大将军王常留守，夜自与骠骑大将军宗佻、五威将军李轶等十三骑，出城南门，于外收兵。时莽军到城下者且十万，光武几不得出。既至郾、定陵，悉发诸营兵，而诸将贪惜财货，欲分留守之。光武曰“今若破敌，珍珤万倍，大功可成。如为所败，首领无馀，何财物之有”众乃从。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "严尤说王邑曰“昆阳城小而坚，今假号者在宛，亟进大兵，彼必奔走。宛败，昆阳自服”邑曰“吾昔以虎牙将军围翟义，坐不生得，以见责让。今将百万之众，遇城而不能下，何谓邪”遂围之数十重，列营百数，云车十馀丈，瞰临城中，旗帜蔽野，埃尘连天，钲鼓之声闻数百里。或为地道，冲輣橦城。积弩乱发，矢下如雨，城中负户而汲。王凤等乞降，不许。寻、邑自以为功在漏刻，意气甚逸。夜有流星坠营中，昼有云如坏山，当营而陨，不及地尺而散，吏士皆厌伏。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "六月己卯，光武遂与营部俱进，自将步骑千馀，前去大军四五里而陈。寻、邑亦遣兵数千合战。光武奔之，斩首数十级。诸部喜曰“刘将军平生见小敌怯，今见大敌勇，甚可怪也，且复居前。请助将军”光武复进、寻、邑兵却，诸部共乘之，斩首数百千级。连胜，遂前。时，伯升拔宛已三日，而光武尚未知。乃伪使持书报城中，云“宛下兵到”，而阳墯其书。寻、邑得之，不憙。诸将既经累捷，胆气益壮，无不一当百。光武乃与敢死者三千人，从城西水上冲其中坚，寻、邑陈乱，乘锐崩之，遂杀王寻。城中亦鼓噪而出，中外合势，震呼动天地，莽兵大溃，走者相腾践，奔殪百馀里间。会大雷风，屋瓦皆飞，雨下如注，滍川盛溢，虎豹皆股战，士卒争赴，溺死者以万数，水为不流。王邑、严尤、陈茂轻骑乘死人度水逃去。尽获其军实辎重、车甲珍宝，不可胜算，举之连月不尽，或燔烧其馀。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "光武因复徇下颍阳。会伯升为更始所害，光武自父城驰诣宛谢。司徒官属迎吊光武，光武难交私语，深引过而已。未尝自伐昆阳之功，又不敢为伯升服丧，饮食言笑如平常。更始以是惭，拜光武为破虏大将军，封武信侯。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "九月庚戌，三辅豪杰共诛王莽，传首诣宛。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "更始将北都洛阳，以光武行司隶校尉，使前整修宫府。于是置僚属，作文移，从事司察，一如旧章。时三辅吏士东迎更始，见诸将过，皆冠帻，而服妇人衣，诸于绣瓺，莫不笑之，或有畏而走者。及见司隶僚属，皆欢喜不自胜。老吏或垂涕曰“不图今日复见汉官威仪”由是识者皆属心焉。及更始至洛阳，乃遣光武以破虏将军行大司马事。十月，持节北度河，镇慰州郡。所到部县，辄见二千石、长吏、三老、官属，下至佐史，考察黜陟，如州牧行部事。辄平遣囚徒，除王莽苛政，复汉官名。吏人喜悦，争持牛、酒迎劳。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "进至邯郸，故赵缪王子林说光武曰“赤眉今在河东，但决水灌之，百万之众可使为鱼”光武不答，去之真定。林于是乃诈以卜者王郎为成帝子子舆，十二月，立郎为天子，都邯郸，遂遣使者降下郡国。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "二年正月，光武以王郎新盛，乃北徇蓟。王郎移檄购光武十万户，而故广阳王子刘接起兵蓟中以应郎，城内扰乱，转相惊恐，言邯郸使者方到，二千石以下皆出迎。于是光武趣驾南辕，晨夜不敢入城邑，舍食道傍。至饶阳，官属皆乏食。光武乃自称邯郸使者，入传舍。传吏方进食，从者饑，争夺之。传吏疑其伪，乃椎鼓数十通，绐言邯郸将军至，官属皆失色。光武升车欲驰，既而惧不免，徐还坐，曰“请邯郸将军人”久乃驾去。传中人遥语门者闭之。门长曰“天下讵可知，而闭长者乎”遂得南出。晨夜兼行，蒙犯霜雪，天时寒，面皆破裂。至呼沱河，无船，适遇冰合，得过，未毕数车而陷。进至下博城西，遑惑不知所之。有白衣老父在道旁，指曰“努力。信都郡为长安守，去此八十里”光武即驰赴之，信都太守任光开门出迎。世祖因发旁县，得四千人，先击堂阳、贳县，皆降之。王莽和成卒正邳彤亦举郡降。又昌城人刘植，宋子人耿纯，各率宗亲子弟，据其县邑，以奉光武。于是北降下曲阳，众稍合，乐附者至有数万人。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "复北击中山，拔卢奴。所过发奔命兵，移檄边部，共击邯郸，郡县还复响应。南击新市、真定、元氏、防子，皆下之，因人赵界。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "时，王郎大将李育屯柏人，汉兵不知而进，前部偏将朱浮、邓禹为育所破，亡失辎重。光武在后闻之，收浮、禹散卒，与育战于郭门，大破之，尽得其所获。育还保城，攻之不下，于是引兵拔广阿。会上谷太守耿况、渔阳太守彭宠各遣其将吴汉、寇恂等将突骑来助击王郎，更始亦遣尚书仆射谢躬讨郎，光武因大飨士卒，遂东围巨鹿。王郎守将王饶坚守，月馀不下。郎遣将倪宏、刘奉率数万人救钜鹿，光武逆战于南，斩首数千级。四月，进围邯郸，连战破之。五月甲辰，拔其城，诛王郎。收文书，得吏人与郎交关谤毁者数千章。光武不省，会诸将军烧之，曰“令反侧子自安”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "更始遣侍御史持节立光武为萧王，悉令罢兵诣行在所。光武辞以河北未平，不就征。自是始贰于更始。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "是时，长安政乱，四方背叛。梁王刘永擅命睢阳，公孙述称王巴蜀，李宪自立为淮南王，秦丰自号楚黎王，张步起琅邪，董宪起东海，延岑起汉中，田戎起夷陵，并置将帅，侵略郡县。又别号诸贼铜马、大肜、高湖、重连、铁胫、大抢、尤来、上江、青犊、五校、檀乡、五幡、五楼、富平、获索等，各领部曲，众合数百万人，所在寇掠。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "光武将击之，先遣吴汉北发十郡兵。幽州牧苗曾不从，汉遂斩曾而发其众。秋，光武击铜马于鄡，吴汉将突骑来会清阳。贼数挑战，光武坚营自守。有出卤掠者，辄击取之，绝其粮道。积月馀日，贼食尽，夜遁去，追至馆陶，大破之。受降未尽，而高湖、重连从东南来，与铜马馀众合，光武复与大战于蒲阳，悉破降之，封其渠帅为列侯。降者犹不自安，光武知其意，敕令各归营勒兵，乃自乘轻骑按行部陈。降者更相语曰“萧王推赤心置人腹中，安得不投死乎”由是皆服。悉将降人分配诸将，众遂数十万，故关西号光武为“铜马帝”。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "赤眉别帅与大肜、青犊十馀万众在射犬，光武进击，大破之，众皆散走。使吴汉、岑彭袭杀谢躬于邺。青犊、赤眉贼人函谷关，攻更始。光武乃遣邓禹率六裨将引兵而西，以更始、赤眉之乱。时，更始使大司马朱鲔、舞阴王李轶等屯洛阳，光武亦令冯异守孟津以拒之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "建武元年春正月，平陵人方望立前孺子刘婴为天子，更始遣丞相李松击斩之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "光武北击尤来、大抢、五幡于元氏，追至右北平，连破之。又战于顺水北，乘胜轻进，反为所败。贼追急，短兵接，光武自投高岸，遇突骑王丰，下马授光武，光武抚其肩而上，顾笑谓耿弇曰“几为虏嗤”弇频射却贼，得免。士卒死者数千人，散兵归保范阳。军中不见光武，或云已殁，诸将不知所为。吴汉曰“卿曹努力。王兄子在南阳，何忧无主”众恐惧，数日乃定。贼虽战胜，而素慑大威，客主不相知，夜遂引去。大军复进至安交，与战，破之，斩首三千馀级。贼人渔阳，乃遣吴汉率耿弇、陈俊、马武等十二将军追战于潞东，及平谷，大破灭之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "朱鲔遣讨难将军苏茂攻温，冯异、寇恂与战，大破之，斩其将贾彊。于是诸将议上尊号。马武先进曰“天下无主。如有圣人承敝而起，虽仲尼为相，孙子为将，犹恐无能有益。反水不收，后悔无及。大王虽执谦退，奈宗庙社稷何。宜且还蓟即尊位，乃议征伐。今此谁贼而驰骛击之乎”光武惊曰“何将军出是言”可斩也”武曰“诸将尽然”光武使出晓之，乃引军还至蓟。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "夏四月，公孙述自称天子。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "光武从蓟还，过范阳，命收葬吏士。至中山，诸将复上奏曰“汉遭王莽，宗庙废绝，豪杰愤怒，兆人涂炭。王与伯升首举义兵，更始因其资以据帝位，而不能奉承大统，败乱纲纪，盗贼日多，群生危蹙。大王初征昆阳，王莽自溃。后拔邯郸，北州弭定。参分天下而有其二，跨州据土，带甲百万。言武力则莫之敢抗，论文德则无所与辞。臣闻帝王不可以久旷，天命不可以谦拒，惟大王以社稷为计，万姓为心”光武又不听。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "行到南平棘，诸将复固请之。光武曰“寇贼未平，四面受敌，何遽欲正号位乎。诸将且出”耿纯进曰“天下士大夫捐亲戚，弃土壤，从大王于矢石之间者，其计固望其攀龙鳞，附凤翼，以成其所志耳。今功业即定，天人亦应，而大王留时逆众，不正号位，纯恐士大夫望绝计穷，则有去归之思，无为久自苦也。大众一散，难可复合。时不可留，众不可逆”纯言甚诚切，光武深感，曰“吾将思之”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "行至鄗，光武先在长安时同舍生彊华自关中奉《赤伏符》，曰“刘秀发兵捕不道，四夷云集龙斗野，四七之际火为主。群臣因复奏曰“受命之符，人应为大，万里合信，不议同情，周之白鱼，曷足比焉。今上无天子，海内淆乱，符瑞之应，昭然著闻，宜答天神，以塞群望”光武于是命有司设坛场于鄗南千秋亭五成陌。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "六月己未，即皇帝位。燔燎告天，禋于六宗，望于群神。其祝文曰“皇天上帝，后土神祇，眷顾降命，属秀黎元，为人父母，秀不敢当。群下百辟，不谋同辞，咸曰：王莽篡位，秀发愤兴兵，破王寻、王邑于昆阳，诛王郎、铜马于河北，平定天下，海内蒙恩。上当天地之心，下为元元所归。谶记曰：刘秀发兵捕不道，卯金修德为天子。秀犹固辞，至于再，至于三。群下佥曰：皇天大命，不可稽留。敢不敬承”于是建元为建武，大赦天下，改鄗为高邑。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "是月，赤眉立刘盆子为天子。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "甲子，前将军邓禹击更始定国公王匡于安邑，大破之，斩其将刘均。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "秋七月辛未，拜前将军邓禹为大司徒。丁丑，以野王令王梁为大司空。壬午，以大将军吴汉为大司马，偏将军景丹为骠骑大将军，大将军耿弇为建威大将军，偏将军盖延为虎牙大将军，偏将军朱祐为建义大将军，中坚将军杜茂为大将军。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "时，宗室刘茂自号“厌新将军”，率众降，封为中山王。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "己亥，幸怀。遣耿弇率强弩将军陈俊军五社津，备荥阳以东。使吴汉率朱祐及廷尉岑彭、执金吾贾复、扬化将军坚镡等十一将军围朱鲔于洛阳。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "八月壬子，祭社稷。癸丑，祠高祖、太宗、世宗于怀宫。进幸河阳。更始廪丘王田立降。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "九月，赤眉入长安，更始奔高陵。辛未，诏曰“更始破败，弃城逃走，妻子裸袒，流冗道路。朕甚愍之。今封更始为淮阳王。吏人敢有贼害者，罪同大逆”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "甲申，以前密令卓茂为太傅。辛卯，朱鲔举城降。冬十月癸丑，车驾入洛阳，幸南宫却非殿，遂定都焉。遣岑彭击荆州群贼。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "十一月甲午，幸怀。刘永自称天子。十二月丙戌，至自怀。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "赤眉杀更始，而隗嚣据陇右，卢芳起安定。破虏大将军叔寿击五校贼于曲梁，战殁。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "二年春正月甲子朔，日有食之。大司马吴汉率九将军击檀乡贼于邺东，大破降之。庚辰，封功臣皆为列侯，大国四县，馀各有差。下诏曰“人情得足，苦于放纵，快须臾之欲，忘慎罚之义。惟诸将业远功大，诚欲传于无穷，宜如临深渊，如履薄冰，战战栗栗，日慎一日。其显效未詶，各籍未立者，大鸿胪趣上，朕将差而录之”博士丁恭议曰“古帝王封诸侯不过百里，故利以建侯，取法于雷，强干弱枝，所以为治也。今封诸侯四县，不合法制”帝曰“古之亡国，皆以无道，未尝闻功臣地多而灭亡者”乃遣谒者即授印绶，策曰“在上不骄，高而不危。制节谨度，满而不溢。敬之戒之。传尔子孙，长为汉藩”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "壬午，更始复汉将军邓晔、辅汉将军于匡降，皆复爵位。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "壬子，起高庙，建社稷于洛阳，立郊兆于城南，始正火德，色尚赤。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "是月，赤眉焚西京宫室，发掘园陵，寇掠关中。大司徒邓禹入长安，遣府掾奉十一帝神主，纳于高庙。真定王杨、临邑侯让谋反，遣前将军耿纯诛之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "二月己酉，幸修武。大司空王梁免。壬子，以太中大夫宋弘为大司空。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "遣骠骑大将军景丹率征虏将军祭遵等二将军击弘农贼，破之，因遣祭遵围蛮中贼张满。渔阳太守彭宠反，攻幽州牧朱浮于蓟。延岑自称武安王于汉中。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "辛卯，至自修武。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "三月乙未，大赦天下，诏曰“顷狱多冤人，用刑深刻，朕甚愍之。孔子云：刑罚不中，则民无所措手足。其与中二千石、诸大夫、博士、议郎议省刑法”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "遣执金吾贾复率二将军击更始郾王尹遵，破降之。骁骑将军刘植击密贼，战殁。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "遣虎牙大将军盖延率四将军伐刘永。夏四月，围永于睢阳。更始将苏茂杀淮阳太守潘蹇而附刘永。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "甲午，封叔父良为广阳王，兄子章为太原王，章弟兴为鲁王，舂陵侯嫡子祉为城阳王。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "五月庚辰，封更始元氏王歙为泗水王，故真定王杨子得为真定王，周后姬常为周承休公。癸未，诏曰“民有嫁妻卖子欲归父母者，恣听之。敢拘执，论如律”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "六月戊戌，立贵人郭氏为皇后，子彊为皇太子，大赦天下。增郎、谒者、从官秩各一等。丙午，封宗子刘终为淄川王。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "秋八月，帝自将征五校。丙辰，幸内黄，大破五校于[B111]阳，降之。遣游击将军邓隆救朱浮，与彭宠战于潞，隆军败绩。盖延拔睢阳，刘永奔谯。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "破虏将军邓奉据淯阳反。九月壬戌，至自内黄。骠骑大将军景丹薨。延岑大破赤眉于杜陵。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "关中饑，民相食。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "冬十一月，以廷尉岑彭为征南大将军，率八将军讨邓奉于堵乡。铜马、青犊、尤来馀贼共立孙登为天子于上郡。登将乐玄杀登，以其众五万馀人降。遣偏将军冯异代邓禹伐赤眉。使太中大夫伏隆持节安辑青、徐二州，招张步降之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "十二月戊午，诏曰“惟宗室列侯为王莽所废，先灵无所依归，朕甚愍之。其并复故国。若侯身已殁，属所上其子孙见名尚书，封拜”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "是岁，盖延等大破刘永于沛西。初，王莽末，天下旱蝗，黄金一斤易粟一斛。至是野谷旅生，麻尗尤盛，野蚕成茧，被于山阜，人收其利焉。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "三年春正月甲子，以偏将军冯异为征西大将军，杜茂为骠骑大将军。大司徒邓禹及冯异与赤眉战于回溪，禹、异败绩。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "征虏将军祭遵破蛮中，斩张满。辛巳，立皇考南顿君已上四庙。壬午，大赦天下。闰月乙巳，大司徒邓禹免。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "冯异与赤眉战于崤底，大破之，馀众南向宜阳，帝自将征之。己亥，幸宜阳。甲辰，亲勒六军，大陈戎马，大司马吴汉精卒当前，中军次之，骁骑、武卫分陈左右。赤眉望见震怖，遣使乞降。丙午，赤眉君臣面缚，奉高皇帝玺绶，诏以属城门校尉。戊申，至自宜阳。己酉，诏曰“群盗纵横，贼害元元，盆子窃尊号，乱惑天下。朕奋兵讨击，应时崩解，十馀万众束手降服，先帝玺绶归之王府。斯皆祖宗之灵，士人之力，朕曷足以享斯哉。其择吉日祠高庙，赐天下长子当为父后者爵，人一级”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "二月己未，祠高庙，受传国玺。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "刘永立董宪为海西王，张步为齐王。步杀光禄大夫伏隆而反。幸怀，遣吴汉率二将军击青犊于轵西，大破降之。三月壬寅，以大司徒司直伏湛为大司徒。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "彭宠陷蓟城，宠自立为燕王。帝自将征邓奉，幸堵阳。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "夏四月，大破邓奉于小长安，斩之。冯异与延岑战于上林，破之。吴汉率七将军与刘永将苏茂战于广东，大破之。虎牙大将军盖延围刘永于睢阳。五月己酉，车驾不宫。乙卯晦，日有食之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "六月壬戌，大赦天下。耿弇与延岑战于穰，大破之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "秋七月，征南大将军岑彭率三将军伐秦丰，战于黎丘，大破之，获其将蔡宏。庚辰，诏曰“吏不满六百石，下至墨绶长、相，有罪先请。男子八十以上，十岁以下，及妇人从坐者，自非不道、诏所名捕，皆不得系。当验问者即就验。女徒雇山归家”盖延拔睢阳，获刘永，而苏茂、周建立永子纡为梁王。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "冬十月壬申，幸舂陵，祠园庙，因置酒旧宅，大会故人父老。十一月乙未，至自舂陵。涿郡太守张丰反。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "是岁，李宪自称天子。西州大将军隗嚣奉奏。建义大将军朱祐率祭遵与延岑战于东阳，斩其将张成。四年春正月甲申，大赦天下。二月壬子，幸怀。壬申，至自怀。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "遣右将军邓禹率二将军与延岑战于武当，破之。夏四月丁巳，幸邺。己巳，进幸临平。遣大司马吴汉击五校贼于箕山，大破之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "五月，进幸元氏。辛巳，进幸卢奴。遣征虏将军祭遵率四将军讨张丰于涿郡，斩丰。六月辛亥，车驾还宫。七月丁亥，幸谯。遣捕虏将军马武、偏将军王霸围刘纡于垂惠。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "董宪将贲休以兰陵城降，宪围之。虎牙大将军盖延率平狄将军庞萌救贲休，不克，兰陵为宪所陷。秋八月戊午，进幸寿春。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "太中大夫徐恽擅杀临淮太守刘度，恽坐诛。遣扬武将军马成率三将军伐李宪。九月，围宪于舒。冬十月甲寅，车驾还宫。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "太傅卓茂薨。十一月丙申，幸宛。遣建义大将军朱祐率二将军围秦丰于黎丘。十二月丙寅，进幸黎丘。是岁，征西大将军冯异与公孙述将程焉战于陈仓，破之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "五年春正月癸巳，车驾还宫。二月丙午，大赦天下。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "捕虏将军马武、偏将军王霸拔垂惠。乙丑，幸魏郡。壬申，封殷后孔安为殷绍嘉公。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "彭宠为其苍头所杀，渔阳平。大司马吴汉率建威大将军耿弇击富平、获索贼于平原，大破降之。夏遣耿弇率二将军讨张步。三月癸未，徙广阳王良为赵王，始就国。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "平狄将军庞萌反，杀楚郡太守孙萌而东附董宪。遣征南大将军岑彭率二将军伐田戎于津乡，大破之。夏四月，旱，蝗。河西大将军窦融始遣使贡献。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "五月丙子，诏曰“久旱伤麦，秋种未下，朕甚忧之。将残吏未胜，狱多冤结，元元愁恨，感动天气乎。其令中都官、三辅、郡、国出系囚，罪非犯殊死一切勿案，见徒免为庶人。务进柔良，退贪酷，各正厥事焉”",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "六月，建义大将军朱祐拔黎丘，获秦丰。而庞荫、苏茂围桃城。帝时幸蒙，因自将征之。先理兵任城，乃进救桃城，大破萌等。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "秋七月丁丑，幸沛，祠高原庙。诏修复西京园陵。进幸湖陵，征董宪。又幸蕃，遂攻董宪于昌虑，大破之。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "八月己酉，进幸郯，留吴汉攻刘纡、董宪等，车驾转徇彭城、下邳。吴汉拔郯，获刘纡。汉进围董宪、庞萌于朐。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "冬十月，还，幸鲁，使大司空祠孔子。耿弇等与张步战于临淄，大破之。帝幸临淄，进幸剧。张步斩苏茂以降，齐地平。初起太学。车驾还宫，幸太学，赐博士弟子各有差。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "十一月壬寅，大司徒状湛免，尚书令侯霸为大司徒。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "十二月，卢苏自称天子于九原。西州大将军隗嚣遣子恂入侍。交阯牧邓让率七郡太守遣使奉贡。诏复济阳二年徭役。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一上·光武帝纪第一上",
    "text": "是岁，野谷渐少，田亩益广焉。",
    "chapter_url": "https://duguoxue.com/ershisishi/3309.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六年春正月丙辰，改舂陵乡为章陵县。世世复徭役，比丰、沛，无有所豫。辛酉，诏曰“往岁水、旱、蝗虫为灾，谷价腾跃，人用困乏。朕惟百姓无以自赡，恻然愍之。其命郡国有谷者，给禀高年、鳏、寡、孤、独及笃癃、无家属贫不能自存者，如《律》。二千石勉加循抚，无令失职”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "扬武将军马成等拔舒，获李宪。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二月，大司马吴汉拔朐，获董宪、庞萌，山东悉平。诸将还京师，置酒赏赐。三月，公孙述遣将任满寇南郡。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月丙子，幸长安，始谒高庙，遂有事十一陵。遣虎牙大将军盖延等七将军从陇道伐公孙述。五月己未，至自长安。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "隗嚣反，盖延等因与嚣战于陇阺，诸将败绩。辛丑，诏曰“惟天水、陇西、安定、北地吏人为隗嚣所诖误者，又三辅遭难赤眉，有犯法不道者，自殊死以下，皆赦除之”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月辛卯，诏曰“夫张官置吏，所以为人也。今百姓遭难，户口耗少，而县官吏职所置尚繁，其令司隶、州牧各实所部，省减吏员。县国不足置长吏可并合者，上大司徒、大司空二府”于是条奏并省四百馀县，吏职减损，十置其一。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "代郡太守刘兴击卢芳将贾览于高柳，战殁。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "初，乐浪人王调据郡不服。秋，遣乐浪太守王遵击之，郡吏杀调降。遣前将军李通率二将军，与公孙述将战于西城，破之。夏，蝗。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋九月庚子，赦乐浪谋反大逆殊死已下。丙寅晦，日有食之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月丁丑，诏曰“吾德薄不明，寇贼为害，强弱相陵，元元失所。《诗》云：日月告凶，不用其行。永念厥咎，内疚于心。其敕公卿举贤良、方正各一人。百僚并上封事，无有隐讳。有司修职，务遵法度”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十一月丁卯，诏王莽时吏人没人为奴婢不应旧法者，皆免为庶人。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十二月壬辰，大司空宋弘免。癸巳，诏曰“顷者师旅未解，用度不足，故行什一之税。今军士屯田，粮储差积。其令郡国收见田租三十税一，如旧制”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "隗嚣遣将行巡寇扶风，征西大将军冯异拒破之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，初罢郡国都慰官。始遣列侯就国。匈奴遣使来献，使中郎将报命。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "七年春正月丙申，诏中都官、三辅、郡、国出系囚，非犯殊死，皆一切勿案其罪。见徒免为庶人。耐罪亡命，吏以文除之。又诏曰“世以厚葬为德，薄终为鄙，至于富者奢僭，贫者单财，法令不能禁，礼义不能止，仓卒乃知其咎。其布告天下，令知忠臣、孝子、慈兄、悌弟薄葬送终之义”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二月辛巳，罢护漕都尉官。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "三月丁酉，诏曰“今国有众军，并多精勇，宜且罢轻车、骑士、材官、楼船士及军假吏，令还复民伍”公孙述立隗嚣为朔宁王。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "癸亥晦，日有食之，避正殿，寝兵，不听事五日。诏曰“吾德薄致灾，谪见日月，战栗恐惧，夫何言哉。今方念愆，庶消厥咎。其令有司各修职任，奉遵法度，惠兹元元。百僚各上封事，无有所讳。其上书者，不得言圣”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月壬午，诏曰“比阴阳错谬，日月薄食。百姓有过，在予一人，大赦天下。公、卿、司隶、州牧举贤良、方正各一人，遣诣公车，朕将览试焉”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "五月戊戌，前将军李通为大司空。甲寅，诏吏人遭饑乱及为青、徐贼所略为奴婢下妻，欲去留者，恣听之。敢拘制不还，以卖人法从事。是夏，连雨水。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "汉忠将军王常为横野大将军。八月丁亥，封前河间王邵为河间王。隗嚣寇安定，征西大将军冯异、征虏将军祭遵击却之。冬，卢芳所置朔方太守田飒、云中太守乔扈各举郡降。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，省长水、射声二校尉官。八年春正月，中郎将来歙袭略阳，杀隗嚣守将而据其城。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月，司隶校尉傅抗下狱死。隗嚣攻来歙，不能下。闰月，帝自征嚣，河西大将军窦融率五郡太守与车驾会高平。陇右溃，隗嚣奔西城，遗大司马吴汉、征南大将军岑彭围之。进幸上邽，不降，命虎牙大将军盖延、建威大将军耿弇攻之。颍川盗贼寇没属县，河东守守兵亦叛，京师骚动。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋，大水。八月，帝自上邽晨夜东驰。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "九月乙卯，车驾还宫。庚申，帝自征颍川盗贼，皆降。安丘侯张步叛归琅邪，琅邪太守陈俊讨获之。戊寅，至自颍川。冬十月丙午，幸怀。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十一月乙丑，至自怀。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "公孙述遣兵救隗器，吴汉、盖延等还军长安。天水、陇西复反归嚣。十二月，高句丽王遣使奉贡。是岁大水。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "九年春正月，隗器病死，其将王元、周宗复立嚣子纯为王。徙雁门吏人于太原。三月辛亥，初置青巾左校尉官。公孙述遣将田戎、任满据荆门。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏六月丙戌，幸缑氏，登轘辕。遣大司马吴汉率四将军击卢芳将贾览于高柳，战不利。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋八月，遣中郎将来歙监征西大将军冯异等五将军讨隗纯于天水。骠骑大将军杜茂与贾览战于繁畤，茂军败绩。是岁，省关都尉，复置护羌校尉官。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十年春正月，大司马吴汉率捕虏将军王霸等五将军击贾览于高柳，匈奴遣骑救览，诸将与战，却之。修理长安高庙。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏，征西大将军冯异破公孙述将赵匡于天水，斩之。征西大将军冯异薨。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋八月己亥，幸长安，祠高庙，遂有事十一陵。戊戌，进幸氵幵。隗嚣将高峻降。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月，中郎将来歙等大破隗纯于落门，其将王元奔蜀，纯与周宗降，陇右平。先零羌寇金城、陇西，来歙率诸将击羌于五溪，大破之。庚寅，车驾还宫。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，省定襄郡，徙其民于西河。泗水王歙薨。淄川王终薨。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十一年春二月己卯，诏曰“天地之性人为贵。其杀奴婢，不得减罪”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "三月己酉，幸南阳。还，幸章陵，祠园陵。城阳王祉薨。庚午，车驾还宫。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "闰月，征南大将军岑彭率三将军与公孙述将田戎、任满战于荆门，大破之，获任满。威虏将军冯骏围田戎于江州，岑彭遂率舟师伐公孙述，平巴郡。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月丁卯，省大司徒司直官。先零羌寇临洮。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月，中郎将来歙率扬武将军马成破公孙述将王元、环安于下辩。安遣间人刺杀中郎将来歙。帝自将征公孙述。秋七月，次长安。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "八月，岑彭破公孙述将侯丹于黄石。辅威将军臧宫与公孙述将延岑战于沈水，大破之。王元降。至自长安。癸亥，诏曰“敢灸灼奴婢，论如律，免所灸灼者为庶人”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月壬午，诏除奴婢射伤人弃市律。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "公孙述遣间人刺杀征南大将军岑彭。马成平武都，因陇西太守马援击破先零羌，徙致天水、陇西、扶风。十二月，大司马吴汉率舟师伐公孙述。是岁，省朔方牧，并并州。初断州牧自还奏事。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十二年春正月，大司马吴汉与公孙述将史兴战于武阳，斩之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "三月癸酉，诏陇、蜀民被略为奴婢自讼者，及狱官未报，一切免为庶人。夏，甘露降南行唐。六月，黄龙见东阿。秋七月，威虏将军冯骏拔江州，获田戎。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "九月，吴汉大破公孙述将谢丰于广都，斩之。辅威将军臧宫拔涪城，斩公孙恢。大司空李通罢。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十一月戊寅，吴汉、臧宫与公孙述战于成都，大破之。述被创，夜死。辛巳，吴汉屠成都，夷述宗族及延岑等。十二月辛卯，扬武将军马成行大司空事。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，九真徼外蛮夷张游率种人内属，封为归汉里君。省金城郡属陇西。参狼羌寇武都，陇西太守马援讨降之。诏边吏力不足战则守，追虏料敌不拘以逗留法。横野大将军王常薨。遣骠骑大将军杜茂将众郡施刑屯北边，筑亭候，修烽燧。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十三年春正月庚申，大司徒侯霸薨。戊子，诏曰“往年已敕郡国，异味不得有所献御，今犹未止，非徒有豫养导择之劳，至乃烦扰道上，疲费过所。其令太官勿复受。明敕下以远方口实所以荐宗庙，自如旧制”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二月，遣捕虏将军马武屯滹沱河以备匈奴。卢芳自五原亡入匈奴。丙辰，诏曰“长沙王兴、真定王得、河间王邵、中山王茂，皆袭爵为王，不应经义。其以兴为临湘侯，得为真定侯，邵为乐成侯，茂为单父侯”其宗室及绝国封侯者凡一百三十七人。丁巳，降赵王良为赵公，太原王章为齐公，鲁王兴为鲁公。庚午，以殷绍嘉公孔安为宋公，周承休公姬武为卫公。省并西京十三国：广平属巨鹿，真定属常山，河间属信都，城阳属琅邪，泗水属广陵，淄川属高密，胶东属北海，六安属庐江，广阳属上谷。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "三月辛未，沛郡太守韩歆为大司徒。丙子，行大司空马成罢。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月，大司马吴汉自蜀还京师，于是大飨将士，班劳策勋。功臣增邑更封，凡三百六十五人。其外戚恩泽封者四十五人。罢左右将军官。建威大将军耿弇罢。益州传送公孙述瞽师、郊庙乐器、葆车、舆辇，于是法物始备。时，兵革既息，天下少事，文书调役，务从简寡，至乃十存一焉。甲寅，冀州牧窦融为大司空。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "五月，匈奴寇河东。秋七月，广汉徼外白马羌豪率种人内属。九月，日南徼外蛮夷献白雉、白兔。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十二月甲寅，诏益州民自八年以来被略为奴婢者，皆一切免为庶人。或依托为人下妻，欲去者，恣听之。敢拘留者，比青、徐二州以略人法从事。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "复置金城郡。十四年春正月，起南宫前殿。匈奴遣使奉献，使中郎将报命。夏四月辛巳，封孔子后志为褒成侯。越巂人任贵自称太守，遣使奉计。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋九月，平城人贾丹杀卢芳将尹由来降。是岁，会稽大疫。莎车国、鄯善国遣使奉献。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十二月癸卯，诏益、凉二州奴婢，自八年以来自讼在所官，一切免为庶人，卖者无还直。十五年春正月辛丑，大司徒韩歆免，自杀。丁未，有星孛于昴。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "汝南太守欧阳歙为大司徒。建义大将军朱祐罢。丁未，有星孛于营室。二月，徙雁门、代郡、上谷三郡民，置常山关、居庸关以东。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "初，巴蜀既平，大司马吴汉上书请封皇子，不许，重奏连岁。三月，乃诏群臣议。大司空融、固始侯通、胶东侯复、高密侯禹、太常登等奏议曰“古者封建诸侯，以藩屏京师。周封八百，同姓诸姬并为建国，夹辅王室，尊事天子，享国永长，为后世法。故《诗》云：大启尔宇，为周室辅。高祖圣德，光有天下，亦务亲亲，封立兄弟诸子，不违旧章。陛下德横天地，兴复宗统，褒德赏勋，亲睦九族，功臣宗室，咸蒙封爵，多受广地，或连属县。今皇子赖天，能胜衣趋拜，陛下恭谦克让，抑而未议，群臣百姓，莫不失望。宜因盛夏吉时，定号位，以广藩辅，明亲亲，尊宗庙，重社稷，应古合旧，厌塞众心。臣请大司空上舆地图，太常择吉日，具礼仪”制曰“可”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月戊申，以太牢告祠宗庙。丁巳，使大司空融告庙，封皇子辅为右翊公，英为楚公，阳为东海公，康为济南公，苍为东平公，延为淮阳公，荆为山阳公，衡为临淮公，焉为左翊公，京为琅邪公。癸丑，追谥兄伯升为齐武公，兄仲为鲁哀公。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月庚午，复置屯骑、长水、射声三校尉官，改青巾左校尉为越骑校尉。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "诏下州郡检核垦田顷亩及户口年纪，又考实二千石长吏阿枉不平者。冬十一月甲戌，大司徒欧阳歙下狱死。十二月庚午，关内侯戴涉为大司徒。卢芳自匈奴入居高柳。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，骠骑大将军杜茂免。虎牙大将军盖延薨。十六年春二月，交阯女子微侧反，略有城邑。三月辛丑晦，日有蚀之。秋九月，河南尹张伋及诸郡守十馀人，坐度田不实，皆下狱死。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "郡国大姓及兵长、群盗处处并起，攻劫在所，害杀长吏。郡县追讨，到则解散，去复屯结。青、徐、幽、冀四州尤甚。冬十月，遣使者下郡国，听群盗自相纠擿，五人共斩一人者，除其罪。吏虽逗留回避故纵者，皆勿问，听以禽讨为效。其牧守令长坐界内盗贼而不收捕者，又以畏忄耎捐城委守者，皆不以为负，但取获贼多少为殿最，唯蔽匿者乃罪之。于是更相追捕，贼并解散。徙其魁帅于它郡，赋田受禀，使安生业。自是牛马放牧，邑门不闭。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "卢芳遣使乞降，十二月甲辰，封芳为代王。初，王莽乱后，货币杂用布、帛、金、粟。是岁，始行五铢钱。十七年春正月，赵公良薨。二月乙未晦，日有食之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月乙卯，南巡狩，皇太子及右翊公辅、楚公英、东海公阳、济南公康、东平公苍从，幸颍川，进幸叶、章陵。五月乙卯，车驾还宫。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月癸巳，临淮公衡薨。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋七月，妖巫李广等群起据皖城，遣虎贲中郎将马援、骠骑将军段志讨之。九月，破皖城，斩李广等。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月辛巳，废皇后郭氏为中山太后，立贵人阴氏为皇后。进右翊公辅为中山王，食常山郡。其馀九国公，皆即旧封进爵为王。甲申，幸章陵。修园庙，祠旧宅，观田庐，置酒作乐，赏赐。时，宗室诸母因酣悦，相与语曰“文叔少时谨信，与人不款曲，唯直柔耳。今乃能如此”帝闻之，大笑曰“吾理天下，亦欲以柔道行之”乃悉为舂陵宗室起祠堂。有五凤凰见于颍川之郏县。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十二月，至自章陵。是岁，莎车国遣使贡献。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十八年春二月，蜀郡守将史歆叛，遣大司马吴汉率二将军讨之，围成都。甲寅，西巡狩，幸长安。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "三月壬午，祠高庙，遂有事十一陵。历冯翊界，进幸蒲坂，祠后土。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月癸酉，车驾还宫。甲戌，诏曰“今边郡盗谷五十斛，罪至于死，开残吏妄杀之路，其蠲除此法，同之内郡”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "遣伏波将军马援率楼船将军段志等击交阯贼微侧等。甲申，幸河内。戊子，至自河内。五月，旱。卢芳复亡入匈奴。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋七月，吴汉拔成都，斩史歆等。壬戌，赦益州所部殊死已下。冬十月庚辰，幸宜城。还，祠章陵。十二月乙丑，车驾还宫。是岁，罢州牧，置刺史。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十九年春正月庚子，追遵孝宣皇帝曰中宗。始祠昭帝、元帝于太庙，成帝、哀帝、平帝于长安，舂陵节侯以下四世于章陵。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "妖巫单臣、傅镇等反，据原武，遣太中大夫臧宫围之。夏四月，拔原武，斩臣、镇等。伏波将军马援破交阯，斩微侧等。因击破九真贼都阳等，降之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "闰月戊申，进赵、齐、鲁三国公爵为王。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月戊申，诏曰“《春秋》之义，立子以贵。东海王阳，皇后之子，宜承大统。皇太子彊，崇执谦退，愿备藩国。父子之情，重久违之。其以彊为东海王，立阳为皇太子，改名庄”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋九月，南巡狩。壬申，幸南阳，进幸汝南南顿县舍，置酒会，赐吏人，复南顿田租岁。父老前叩头言“皇考居此日久，陛下识知寺舍，每来辄加厚恩，愿赐复十年”帝曰“天下重器，常恐不任，日复一日，安敢远期十岁乎”吏人又言“陛下实惜之，何言谦也”帝大笑，复增一岁。进幸淮阳、梁、沛。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "西南夷寇益州郡，遣武威将军刘尚讨之。越巂太守任贵谋叛，十二月，刘尚袭贵，诛之。是岁，复置函谷关都尉。修西京宫室。二十年春二月戊子，车驾还宫。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月庚辰，大司徒戴涉下狱死。大司空窦融免。五月辛亥，大司马吴汉薨。匈奴寇上党、天水，遂至扶风。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月庚寅，广汉太守蔡茂为大司徒，太仆朱浮为大司空。壬辰，左中郎将刘隆为骠骑将军，行大司马事。乙未，徙中山王辅为沛王。秋，东夷韩国人率众诣乐浪内附。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月，东巡狩。甲午，幸鲁，进幸东海、楚、沛国。十二月，匈奴寇天水。壬寅，车驾还宫。是岁，省五原郡，徙其吏人置河东。复济阳县徭役六岁。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十一年春正月，武威将军刘尚破益州夷，平之。夏四月，安定属国胡叛，屯聚青山，遣将兵长史陈讨平之。秋，鲜卑寇辽东，辽东太守祭肜大破之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月，遣伏波将军马援出塞击鸟桓，不克。匈奴寇上谷、中山。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "其冬，鄯善王、车师王等十六国皆遣子入侍奉献，愿请都护。帝以中国初定，未遑外事，乃还其侍子，厚加赏赐。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十二年春闰月丙戌，幸长安，祠高庙，遂有事十一陵。二月己巳，至自长安。夏五月乙未晦，日有食之。秋七月，司隶校尉苏邺下狱死。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "九月戊辰，地震裂。制诏曰“日者地震，南阳尤甚。夫地者，任物至重，静而不动者也。而今震裂，咎在君上。鬼神不顺无德，灾殃将及吏人，朕甚惧焉。其令南阳勿输今年田租刍稿。遣谒者案行，其死罪系囚在戊辰以前，减死罪一等。徒皆解钳，衣丝絮。赐郡中居人压死者棺钱，人三千。其口赋逋税而庐宅尤破坏者，勿收责。吏人死亡，或在坏垣毁屋之下，而家羸弱不能收拾者，其以见钱谷取佣，为寻求之”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月壬子，大司空朱浮免。癸丑，光禄勋杜林为大司空。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，齐王章薨。青州蝗。匈奴薁鞬日逐王比遣使诣渔阳请和亲，使中郎将李茂报命。乌桓击破匈奴，匈奴北徒，幕南地空。诏罢诸边郡亭侯吏卒。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十三年春正月，南郡蛮叛，遣武将军刘尚讨破之，徒其种人于江夏。夏五月丁卯，大司徒蔡茂薨。秋八月丙戌，大司空杜林薨。九月辛未，陈留太守玉况为大司徒。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月丙申，太仆张纯为大司空。高句丽率种人诣乐浪内属。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十二月，武陵蛮叛，寇掠郡县，遣刘尚讨之，战于沅水，尚军败殁。是岁，匈奴薁鞬日逐王比率部曲遣使诣西河内附。二十四年春正月乙亥，大赦天下。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "匈奴薁鞬日逐王比遣使款五原塞，求扞御北虏。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋七月，武陵蛮寇临沅，遣谒者李嵩、中山太守马成讨蛮，不克，于是伏波将军马援率四将军讨之。诏有司申明旧制阿附蕃王法。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "冬十月，匈奴薁鞬日逐王比自立为南单于，于是分为南、北匈奴。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十五年春正月，辽东徼外貊人寇右北平、渔阳、上谷、太原，辽东太守祭肜招降之。乌桓大人来朝。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "南单于遣使诣厥贡献，奉蕃称臣。又遣其左贤王击破北匈奴，却地千馀里。三月，南单于遗子入侍。戊申晦，日有食之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "伏波将军马援等破武陵蛮于临沅。冬十月，叛蛮悉降。夫馀王遣使奉献。是岁，乌桓大人率众内属，诣厥朝贡。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十六年春正月，诏有司增百官奉。其千石已上，减于西京旧制。六百石已下，增于旧秩。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "初作寿陵。将作大匠窦融上言“园陵广袤，无虑所用”帝曰“古者帝王之葬，皆陶人瓦器，木车茅马，使后世之人不知其处。太宗识终始之义，景帝能述遵孝道，遭天下反覆，而霸陵独完受其福，岂不美哉。令所制地不过二三顷，无为山陵，陂池裁令流水而已”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "遣中郎将段郴授南单于玺绶，令入居云中，始置使匈奴中郎将，将兵卫护之。南单于遣子入侍，奉奏诣厥。于是云中、五原、朔方、北地、定襄、雁门、上谷、代八郡民归于本土。遣谒者分将施刑补理城郭。发遣边民在中国者，布还诸县，皆赐以装钱，转输给食。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十七年夏四月戊午，大司徒玉况薨。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "五月丁丑，诏曰“昔契作司徒，禹作司空，皆无大名，其令二府去大”又改大司马为太尉。骠骑大将军行大司马刘隆即日罢，以太仆赵熹为太尉，大司农冯勤为司徒。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "益州郡徼外蛮夷率种人内属。北匈奴遣使诣武威乞和亲。冬，鲁王兴、齐王石始就国。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十八年春正月己巳，徙鲁王兴为北海王，以鲁国益东海。赐东海王彊虎贲、旄头、钟虡之乐。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏六月丁卯，沛太后郭氏薨，因诏郡县捕王侯宾客，坐死者数千人。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋八月戊寅，东海王彊、沛王辅、楚王英、济南王康、淮阳王延始就国。冬十月癸酉，诏死罪系囚皆一切募下蚕室，其女子宫。北匈奴遣使贡献，乞和亲。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二十九年春二月丁巳朔，日有食之。遣使者举冤狱，出系囚。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "庚申，赐天下男子爵，人二级。鳏、寡、孤、独、笃癃、贫不能自存者粟，人五斛。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月乙丑，诏令天下系囚自殊死已下及徒各减本罪一等，其馀赎罪输作各有差。三十年春正月，鲜卑大人内属，朝贺。二月，东巡狩。甲子，幸鲁，进幸济南。闰月癸丑，车驾还宫。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "有星孛于紫宫。夏四月戊子，徙左翊王焉为中山王。五月，大水。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "赐天下男子爵，人二级。鳏、寡、孤、独、笃癃、贫不能自存者粟，人五斛。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋七月丁酉。幸鲁国。复济阳县是年徭役。冬十一月丁酉，至自鲁。三十一年夏五月，大水。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "戊辰，赐天下男子爵，人二级。鳏、寡、孤、独、笃癃、贫不能自存者粟，人六斛。癸酉晦，日有食之。是夏，蝗。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋九月甲辰，诏令死罪系囚皆一切募下蚕室，其女子宫。是岁，陈留雨谷，形如稗实。北匈奴遣使奉献。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "中元元年春正月，东海王彊、沛王辅、楚王英、济南王康、淮阳王延、赵王盱皆来朝。丁卯，东巡狩。二月己卯，幸鲁，进幸太山。北海王兴、齐王石朝于东岳。辛卯，柴望岱宗，登封太山。甲午，禅于梁父。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "三月戊辰，司空张纯薨。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "夏四月癸酉，车驾还宫。己卯，大赦天下。复嬴、博、梁父、奉高，勿出今年田租刍稿。改年为中元。行幸长安。戊子，祀长陵。五月乙丑，至自长安。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "六月辛卯，太仆冯鲂为司空。乙未，司徒冯勤薨。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是夏，京师醴泉涌出，饮之者固疾皆愈，惟眇、蹇者不瘳。又有赤草生于水崖。郡国频上甘露。群臣奏言“地祇灵应而朱草萌生。孝宣帝每有嘉瑞，辄以改元、神爵、五凤、甘露、黄龙，列为年纪，盖以感致神祇，表彰德信。是以化致升平，称为中兴。今天下清宁，灵物仍降。陛下情存损挹，推而不居，岂可使祥符显庆，没而无闻。宜令太史撰集，以传来世”帝不纳。常自谦无德，每郡国所上，辄抑而不当，故史官罕得记焉。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "秋，郡国三蝗。冬十月辛未，司隶校尉东莱李为司徒。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "甲申，使司空告祠高庙曰“高皇帝与群臣约，非刘氏不王。吕太后贼害三赵，专王吕氏，赖社稷之灵，禄、产伏诛，天命几坠，危朝更安。吕太后不宜配食高庙，同祧至尊。薄太后母德慈仁，孝文皇帝贤明临国，子孙赖福，延祚至今。其上薄太后尊号曰高皇后，配食地祇。迁吕太后庙主于园，四时上祭”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "十一月甲子晦，日有食之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "是岁，初起明堂、灵台、辟雍，及北郊兆域。宣布图谶于天下。复济阳、南顿是年徭役。参狼羌寇武都，败郡兵，陇西太守刘盱遣军救之，及武都郡兵讨叛羌，皆破之。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二年春正月辛未，初立北郊，祀后土。东夷倭奴国王遣使奉献。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "二月戊戌，帝崩于南宫前殿，年六十二。遗诏曰“朕无益百姓，皆如孝文皇帝制度，务从约省。刺史、二千石长吏皆无离城郭，无遣吏及因邮奏”",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "初，帝在兵间久，厌武事，且知天下疲耗，思乐息肩。自陇、蜀平后，非儆急，未尝复言军旅。皇太子尝问攻战之事，帝曰“昔卫灵公问陈，孔子不对，此非尔所及”每旦视朝，日仄乃罢。数引公卿、郎、将讲论经理，夜分乃寐。皇太子见帝勤劳不怠，承间谏曰“陛下有禹、汤之明，而失黄、老养性之福，愿颐爱精神，优游自宁”帝曰“我自乐此，不为疲也”虽身济大业，兢兢如不及，故能明慎政体，总揽权纲，量时度力，举无过事。退功臣而进文吏，戢弓矢而散马牛，虽道未方古，斯亦止戈之武焉。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "论曰：皇考南顿君初为济阳令，以建平元年十二月甲子夜生光武于县舍，有赤光照室中。钦异焉，使卜者王长占之。长辟左右曰“此兆吉不可言”是岁县界有嘉禾生，一茎九穗，因名光武曰秀。明年，方士有夏贺良者，上言哀帝，云汉家历运中衰，当再受命。于是改号为太初元年，称“陈圣刘太平皇帝”，以厌胜之。及王莽篡位，忌恶刘氏，以钱文有金刀，故改为货泉。或以货泉字文为“白水真人”。后望气者苏伯阿为王莽使至南阳，遥望见舂陵郭，唶曰“气佳哉。郁郁葱葱然”及始起兵还舂陵，远望舍南，火光赫然属天，有顷不见。初，道士西门君惠、李守等亦云刘秀当为天子。其王者受命，信有符乎。不然，何以能乘时龙而御天哉。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷一下·光武帝纪第一下",
    "text": "赞曰：炎正中微，大盗移国。九县飙回，三精雾塞。人厌淫诈，神思反德。光武诞命，灵贶自甄。沈几先物，深略纬文。寻、邑百万，貔虎为群。长毂雷野，高锋彗云。英威既振，新都自焚。虔刘庸、代，纷坛梁、赵。三河未澄，四关重扰。神旌乃顾，递行天讨。金汤失险，车书共道。灵庆既启，人谋咸赞。明明庙谟，赳赳雄断。于赫有命，系隆我汉。",
    "chapter_url": "https://duguoxue.com/ershisishi/3310.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "显宗孝明皇帝讳庄，光武第四子也。母阴皇后。帝生而丰下，十岁能通《春秋》，光武奇之。建武十五年封东海公，十七年进爵为王，十九年立为皇太子。师事博士桓荣，学通《尚书》。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "中元二年二月戊戌，即皇帝位，年三十。尊皇后曰皇太后。三月丁卯，葬光武皇帝于原陵。有司奏上尊庙曰世祖。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏四月丙辰，诏曰“予未小子，奉承圣业，夙夜震畏，不敢荒宁。先帝受命中兴，德侔帝王，协和万邦，假于上下，怀柔百神，惠于鳏、寡。朕承大运，继体守文，不知稼穑之艰难，惧有废失。圣恩遗戒，顾重天下，以元元为首。公卿百僚，将何以辅朕不逮。其赐天下男子爵，人二级。三老、孝悌、力田人三级。爵过公乘，得移与子若同产、同产子。及流人无名数欲自占者人一级。鳏、寡、孤、独、笃癃粟，人十斛。其施刑及郡国徒，在中元元年四月己卯赦前所犯而后捕系者，悉免其刑。又边人遭乱为内郡人妻，在己卯赦前，一切遣还边，恣其所乐。中二千石下至黄绶，贬秩赎论者，悉皆复秩还赎。方今上无天子，下无方伯，若涉渊水而无舟楫。夫万乘至重而壮者虑轻，实赖有德左右小子。高密侯禹，元功之首。东平王苍，宽博有谋。并可以受六尺之托，临大节而不挠。其以禹为太傅，苍为骠骑将军。大尉憙告谥南郊，司徒奉安梓宫，司空鲂将校复土。其封憙为节乡侯，为安乡侯，鲂为杨邑侯。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋九月，烧当羌寇陇西，败郡兵于允街。赦陇西囚徒，减罪一等，勿收今年租调。又所发天水三千人，亦复是岁更赋。遣谒者张鸿讨叛羌于允吾，鸿军大败，战殁。冬十一月，遣中郎将窦固监捕虏将军马武等二将军讨烧当羌。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十二月甲寅，诏曰“方春戒节，人以耕桑。其敕有司务顺时气，使无烦扰。天下亡命殊死以下，听得赎论：死罪人缣二十匹，右趾至髡钳城旦舂十匹，完城旦舂至司寇作三匹。其未发觉，诏书到先自告者，半入赎。今选举不实，邪佞未去，权门请托，残吏放手，百姓愁怨，情无告诉。有司明奏罪名，并正举者。又郡县每因征发，轻为奸利，诡责羸弱，先急下贫。其务在均平，无令枉刻”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "永平元年春正月，帝率公卿已下朝于原陵，如元会仪。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏五月，太傅邓禹薨。戊寅，东海王彊薨，遣司空冯鲂持节视丧事，赐升龙旄头、銮辂，龙旂。六月乙卯，葬东海恭王。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋七月，捕虏将军马武等与烧当羌战，大破之。募士卒戍陇右，赐钱人三万。八月戊子，徙山阳王荆为广陵王，遣就国。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，辽东太守祭肜使鲜卑击赤山乌桓，大破之，斩其渠帅。越巂姑复夷叛，州郡讨平之。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "二年春正月辛未，宗祀光武皇帝于明堂，帝及公卿列侯始服冠冕、衣裳、玉佩、絇屦以行事。礼毕，登灵台。使尚书令持节诏骠骑将军、三公曰“今令月吉日，宗祀光武皇帝于明堂，以配五帝。礼备法物，乐和八音，咏祉福，舞功德，班时令，敕群后。事毕，升灵台，望元气，吹时律，观物变。群僚藩辅，宗室子孙，众郡奉计，百蛮贡职，乌桓、濊貊咸来助祭，单于侍子、骨都侯亦皆陪位。斯固圣祖功德之所致也。朕以暗陋，奉承大业，亲执珪璧，恭祀天地。仰惟先帝受命中兴，拨乱反正，以宁天下，封泰山，建明堂，立辟雍，起灵台，恢弘大道，被之八极。而胤子无成、康之质，群臣无吕、旦之谋，盥洗进爵，踧踖惟惭。素性顽鄙，临事益惧，故君子坦荡荡，小人长戚戚。其令天下自殊死已下，谋反大逆，皆赦除之。百僚师尹，其勉修厥职，顺行时令，敬若昊天，以绥兆人”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "三月，临辟雍，初行大射礼。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋九月，沛王辅、楚王英、济南王康、淮阳王延、东海王政来朝。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十月壬子，幸辟雍，初行养老礼。诏曰“光武皇帝建三朝之礼，而未及临飨。眇眇小子，属当圣业。间暮春吉辰，初行大射。令月元日，复践辟雍。尊事三老，兄事五更，安车软轮，供绥执授。侯王设酱，公卿馔珍，朕亲袒割，执爵而颤。祝哽在前，祝噎在后。升歌《鹿鸣》，下管《新宫》，八佾具修，万舞于庭。朕固薄德，何以克当。《易》陈负乘，《诗》刺彼己，永念惭疚，无忘厥心。三老李躬，年耆学明。五更桓荣，授朕《尚书》。《诗》曰：无德不报，无言不酧。其赐荣爵关内侯，食邑五千户。三老、五更皆以二千石禄养终厥身。其赐天下三老酒人一石，肉四十斤。有司其存耆耋，恤幼孤，惠鳏寡，称朕意焉”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "中山王焉始就国。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "甲子，西巡狩，幸长安，祠高庙，遂有事于十一陵。历览馆邑，会郡县吏，劳赐作乐。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十一月甲申，遣使者以中牢祠萧何、霍光。帝谒陵园，过式其墓。进幸河东，所过赐二千石、令长已下至于掾史，各有差。癸卯，车驾还宫。十二月，护羌校尉窦林下狱死。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，始迎气于五郊。少府阴就子丰杀其妻郦邑公主，就坐自杀。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "三年春正月癸巳，诏曰“朕奉郊祀，登灵台，见史官，正仪度。夫春者，岁之始也。始得其正，则三时有成。比者水旱不节，边人食寡，政失于上，人受其咎，有司其勉顺时气，劝督农桑，去其螟蜮，以及蝥贼。详刑慎罚，明察单辞，夙夜匪懈，以称朕意”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "二月甲寅，太尉赵憙、司徒李免。丙辰，左冯翊郭丹为司徒。己未，南阳太守虞延为太尉。甲子，立贵人马氏为皇后，皇子炟为皇太子。赐天下男子爵，人二级。三老、孝悌、力田人三级。流人无名数欲占者人一级。鳏、寡、孤、独、笃、癃、贫不能自存者粟，人五斛。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏四月辛酉，封皇子建为千乘王，羡为广平王。六月丁卯，有星孛于天船北。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋八月戊辰，改大乐为大予乐。壬申晦，日有蚀之。诏曰“朕奉承祖业，无有善政。日月薄蚀，彗孛见天，水旱不节，稼穑不成，人无宿储，下生愁垫。虽夙夜勤思，而智能不逮。昔楚庄无灾，以致戒惧。鲁哀祸大，天不降谴。今之动变，傥尚可救。有司勉思厥职，以匡无德。古者卿士献诗，百工箴谏。其言事者，靡有所讳”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十月，蒸祭光武庙，初奏《文始》、《五行》、《武德》之舞。甲子，车驾从皇太后幸章陵，观旧庐。十二月戊辰，至自章陵。是岁，起北宫及诸官府。京师及郡国七大水。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "四年春二月辛亥，诏曰“朕亲耕藉田，以祈农事。京师冬无宿雪，春不燠沐，烦劳群司，积精祷求。而比再得时雨，宿麦润泽。其赐公卿半奏。有司勉遵时政，务平刑罚”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋九月戊寅，千乘王建薨。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十月乙卯，司徒郭丹、司空冯鲂免。丙辰，河南尹范迁为司徒，太仆伏恭为司空。十二月，陵乡侯梁松下狱死。五年春二月庚戌，骠骑将军东平王苍罢归藩。琅邪王京就国。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十月，行幸邺。与赵王栩会邺。常山三老言于帝曰“上生于元氏，愿蒙优复”诏曰“丰、沛、济阳，受命所由，加恩报德，适其宜也。今永平之政，百姓怨结，而吏人求复，令人愧笑。重逆此县之拳拳，其复元氏县田租更赋六岁，劳赐县掾史，及门阑走卒”至自邺。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十一月，北匈奴寇五原。十二月。寇云中，南单于击却之。是岁，发遣边人在内郡者，赐装钱人二万。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "六年春正月，沛王辅、楚王英、东平王苍、淮阳王延、琅邪王京、东海王政、赵王盱、北海王兴、齐王石来朝。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "二月，王雒山出宝鼎，庐江太守献之。夏四月甲子，诏曰“昔禹收九牧之金，铸鼎以象物，使人知神奸，不逢恶气。遭德则兴，迁于商、周。周德既衰，鼎乃沦亡。祥瑞之降，以应有德。方今政化多僻，何以致兹。《易》曰鼎象三公，岂公卿奉职得其理邪。太常其以礿祭之日，陈鼎于庙，以备器用。赐三公帛五十匹，九卿、二千石半之。先帝诏书，禁人上事言圣，而间者章奏颇多浮词，自今若有过称虚誉，尚书皆宜抑而不省，示不为谄子蚩也”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十月，行幸鲁，祠东海恭王陵。会沛王辅、楚王英、济南王康、东平王苍、淮阳王延、琅邪王京、东海王政。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十二月，还，幸阳城，遣使者祠中岳。壬午，车驾还宫。东平王苍、琅邪王京从驾来朝皇太后。七年春正月癸卯，皇太后阴氏崩。二月庚申，葬光烈皇后。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋八月戊辰，北海王兴薨。是岁，北匈奴遣使乞和亲。八年春正月己卯，司徒范迁薨。三月辛卯，太尉虞延为司徒，卫尉赵憙行太尉事。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "遣越骑司马郑众报使北匈奴。初置度辽将军，屯五原曼柏。秋，郡国十四雨水。冬十月，北宫成。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "丙子，临辟雍，养三老、五更。礼毕，诏三公募郡国中都官死罪系囚，减罪一等，勿笞，诣度辽将军营，屯朔方、五原之边县。妻子自随，便占著边县。父母同产欲相代者，恣听之。其大逆无道殊死者，一切募下蚕室。亡命者令赎罪各有差。凡徙者，赐弓弩衣粮。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "壬寅晦，日有食之，既。诏曰“朕以无德，奉承大业，而下贻人怨，上动三光。日食之变，其灾尤大，《春秋》图谶所为至谴。永思厥咎，在予一人。群司勉修职事，极言无讳”于是在位者皆上封事，各言得失。帝览章，深自引咎，乃以所上班示百官。诏曰“群僚所言，皆朕之过。人冤不能理，吏黠不能禁。而轻用人力，缮修宫宇，出入无节，喜怒过差。昔应门失守，《关雎》刺世。飞蓬随风，微子所叹。永览前戒，竦然兢惧。徒恐薄德，久而致怠耳”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "北匈奴寇西河诸郡。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "九年春三月辛丑，诏郡国死罪囚减罪，与妻子诣五原、朔方占著，所在死者皆赐妻父若男同产一人复终身。其妻无父兄独有母者，赐其母钱六万，又复其口算。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏四月甲辰，诏郡国以公田赐贫人各有差。令司隶校尉、部刺史岁上墨绶长吏视事三岁已上理状尤异者各一人，与计偕上。及尤不政理者，亦以闻。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，大有年。为四姓小侯开立学校，置《五经》师。十年春二月，广陵王荆有罪，自杀，国除。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏四月戊子，诏曰“昔岁五谷登衍，今兹蚕麦善收，其大赦天下。方盛夏长养之时，荡涤宿恶，以报农功。百姓勉务桑稼，以备灾害。吏敬厥职，无令愆堕。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "闰月甲午，南巡狩，幸南阳，祠章陵。日北至，又祠旧宅。礼毕，召校官弟子作雅乐，奏《鹿鸣》，帝自御埙篪和之，以娱嘉宾。还，幸南顿，劳飨三老、官属。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十一月，征淮阳王延会平舆，征沛王辅会睢阳。十二月甲午，车驾还宫。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十一年春正月，沛王辅、楚王英、济南王康、东平王苍、淮阳王延、中山王焉、琅邪王京、东海王政来朝。秋七月，司隶校尉郭霸下狱死。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，漅湖出黄金，庐江太守以献。时，麒麟、白雉、醴泉、嘉禾所在出焉。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十二年春正月，益州徼外夷哀牢王相率内属，于是置永昌郡，罢益州西部都尉。夏四月，遣将作谒者王吴修汴渠，自荥阳至于千乘海口。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "五月丙辰，赐天下男子爵，人二级，三老、孝悌、力田人三级，流民无名数欲占者人一级。鳏、寡、孤、独、笃癃、贫无家属不能自存者粟，人三斛。诏曰“昔曾、闵奉亲，竭欢致养。仲尼葬子，有棺无椁。丧贵致哀，礼存宁俭。今百姓送终之制，竞为奢靡。生者无担石之储，而财力尽于坟土。伏腊无糟糠，而牲牢兼于一奠。糜破积世之业，以供终朝之费，子孙饑寒，绝命于此，岂祖考之意哉。又车服制度，恣极耳目。田荒不耕，游食者众。有司其申明科禁，宜于今者，宣下郡国”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋七月乙亥，司空伏恭罢。乙未，大司农牟融为司空。冬十月，司隶校尉王康下狱死。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，天下安平，人无徭役，岁比登稔，百姓殷富，粟斛三十，牛羊被野。十三年春二月，帝耕于藉田。礼毕，赐观者食。三月，河南尹薛昭下狱死。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏四月，汴渠成。辛巳，行幸荥阳，巡行河渠。乙酉，诏曰“自汴渠决败，六十馀岁，加顷年以来，雨水不时，汴流东侵，日月益甚，水门故处，皆在河中，漭瀁广溢，莫测圻岸，荡荡极望，不知纲纪。今兖、豫之人，多被水患，乃云县官不先人急，好兴它役。又或以为河流入汴，幽、冀蒙利，故曰左堤强则右堤伤，左右俱强则下方伤，宜任水势所之，使人随高而处，公家息壅塞之费，百姓无陷溺之患。议者不同，南北异论，朕不知所从，久而不决。今既筑堤理渠，绝水立门，河、汴分流，复其旧迹，陶丘之北，渐就壤坟，故荐嘉玉絜牲，以礼河神。东过洛汭，叹禹之绩。今五土之宜，反其正色，滨渠下田，赋与贫人，无令豪右得固其利，庶继世宗《瓠子》之作”因遂度河。登太行，进幸上党。壬寅，车驾还宫。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十月壬辰晦，日有食之。三公免冠自劾。制曰“冠履勿劾。灾异屡见，咎在朕躬，忧惧遑遑，未知其方。将有司陈事，多所隐讳，使君上壅蔽，下有不畅乎。昔卫有忠臣，灵公得守其位。今何以和穆阴阳，消伏灾谴。刺史、太守详刑理冤，存恤鳏孤，勉思职焉。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十一月，楚王英谋反，废，国除，迁于泾县，所连及死徙者数千人。是岁，齐王石薨。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十四年春三月甲戌，司徒虞延免，自杀。夏四月丁巳，巨鹿太守南阳邢穆为司徒。前楚王英自杀。夏五月，封故广陵王荆子元寿为广陵侯。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "初作寿陵。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十五年春二月庚子，东巡狩。辛丑，幸偃师，诏亡命自殊死以下赎：死罪缣四十匹，右趾至髡钳城旦舂十匹，完城旦至司寇五匹。犯罪未发觉，诏书到日自告者，半入赎。征沛王辅会睢阳。进幸彭城。癸亥，帝耕于下邳。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "三月，征琅邪王京会良成，征东平王苍会阳都，又征广陵侯及其三弟会鲁。祠东海恭王陵。还，幸孔子宅，祠仲尼及七十二弟子。亲御讲堂，命皇太子、诸王说经。又幸东平。辛卯，进幸大梁，至定陶，祠定陶恭王陵。夏四月庚子，车驾还宫。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "改信都为乐成国，临淮为下邳国。封皇子恭为巨鹿王、党为乐成王、衍为下邳王、畅为汝南王、昞为常山王、长为济阴王。赐天下男子爵，人三级。郎、从官视事二十岁已上帛百匹，十岁已上二十匹，十岁已下十匹，官府吏五匹，书佐、小史三匹。令天下大酺五日。乙巳，大赦天下，其谋反大逆及诸不应宥者，皆赦除之。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬，车骑校猎上林苑。十二月，遣奉车都尉窦固、驸马都尉耿秉屯凉州。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十六年春二月，遣太仆祭肜出高阙，奉车都尉窦固出酒泉，驸马都尉耿秉出居延，骑都尉来苗出平城，伐北匈奴。窦固破呼衍王于天山，留兵屯伊吾庐城。耿秉、来苗、祭肜并无功而还。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏五月，淮阳王延谋反，发觉。癸丑，司徒邢穆、驸马都尉韩光坐事下狱死，所连及诛死者甚众。戊午晦，日有食之。六月丙寅，大司农西河王敏为司徒。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋七月，淮阳王延徙封阜陵王。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "九月丁卯，诏令郡国中都官死罪系囚减死罪一等，勿笞，诣军营，屯朔方、敦煌。妻子自随，父母同产欲求从者，恣听之。女子嫁为人妻，勿与俱。谋反大逆无道不用此书。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，北匈奴寇云中，云中太守廉范击破之。十七年春正月，甘露降于甘陵。北海王睦薨。二月乙巳，司徒王敏薨。三月癸丑，汝南太守鲍昱为司徒。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "是岁，甘露仍降，树枝内附，芝草生殿前，神雀五色翔集京师。西南夷哀牢、儋耳、僬侥、槃木、白狼、动黏诸种，前后慕义贡献。西域诸国遣子入侍。夏五月戊子，公卿百官以帝威德怀远，祥物显应，乃并集朝堂，奉觞上寿。制曰“天生神物，以应王者。远人慕化，实由有德。朕以虚薄，何以享斯。唯高祖、光武圣德所被，不敢有辞。其敬举觞，太常择吉日策告宗庙。其赐天下男子爵，人二级，三老、孝悌、力田人三级，流人无名数欲占者人一级。鳏、寡、孤、独、笃癃、贫不能自存者粟，人三斛。郎、从官视事十岁以上者，帛十匹。中二千石、二千石下至黄绶，贬秩奉赎，在去年以来皆还赎”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋八月丙寅，令武威、张掖、酒泉、敦煌及张掖属国，系囚右趾已下任兵者，皆一切勿治其罪，诣军营。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "冬十一月，遣奉车都尉窦固、驸马都尉耿秉、骑都尉刘张出敦煌昆仑塞，击破白山虏于蒲类海上，遂人车师。初置西域都护、戊己校尉。是岁，改天水为汉阳郡。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "十八年春三月丁亥，诏曰“其令天下亡命，自殊死已下赎：死罪缣三十匹，右趾至髡钳城旦舂十匹，完城旦至司寇五匹。吏人犯罪未发觉，诏书到自告者，半入赎”",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "夏四月己未，诏曰“自春已来，时雨不降，宿麦伤旱，秋种未下，政失厥中，忧惧而已。其赐天下男子爵，人二级，及流民无名数欲占者人一级。鳏、寡、孤、独、笃癃、贫不能自存者粟，人三斛。理冤狱，录轻系。二千石分祷五岳四渎。郡界有名山大川能兴云致雨者，长吏各洁斋祷请，冀蒙嘉澍。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "六月己未，有星孛于太微。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "焉耆、龟兹攻西域都护陈睦，悉没其众。北匈奴及车师后王围戊己校尉耿恭。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "秋八月壬子，帝崩于东宫前殿。年四十八。遗诏无起寝庙，藏主于光烈皇后更衣别室。帝初作寿陵，制令流水而已，石椁广一丈二尺，长二丈五尺，无得起坟。万年之后，扫地而祭，杅水脯糒而已。过百日，唯四时设奠，置吏卒数人供给洒扫，勿开修道。敢有所兴作者，以擅议宗庙法从事。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "帝遵奉建武制度，无敢违者。后宫之家，不得封侯与政。馆陶公主为子求郎，不许，而赐钱千万。谓群臣曰“郎官上应列宿，出宰百里，苟非其人，则民受其殃，是以难之”故吏称其官，民安其业，远近肃服，户口滋殖焉。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "论曰：明帝善刑理，法令分明。日晏坐朝，幽枉必达。内外无倖曲之私，在上无矜大之色。断狱得情，号居前代十二。故后之言事者，莫不先建武、永平之政。而钟离意、宋均之徒，常以察慧为言，夫岂弘人之度未优乎。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二·显宗孝明帝纪第二",
    "text": "赞曰：显宗丕承，业业兢兢。危心恭德，政察奸胜。备章朝物，省薄坟陵。永怀废典，下身遵道。登台观云，临雍拜老。懋惟帝绩，增光文考。",
    "chapter_url": "https://duguoxue.com/ershisishi/3311.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "肃宗孝章皇帝讳炟，显宗第五子也。母贾贵人。永平三年，立为皇太子。少宽容，好儒术，显宗器重之。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "十八年八月壬子，即皇帝位，年十九。尊皇后曰皇太后。壬戌，葬孝明皇帝于显节陵。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "冬十月丁未，大赦天下。赐民爵，人二级，为父后及孝悌、力田人三级，脱无名数及流人欲占者人一级，爵过公乘得移与子若同产子。鳏、寡、孤、独、笃癃、贫不能自存者粟，人三斛。诏曰“朕以眇身，托于王侯之上，统理万机，惧失厥中，兢兢业业，未知所济。深惟守文之主，必建师傅之官。《诗》不云乎：不愆不忘，率由旧章。行太尉事节乡侯憙，三世在位，为国元老。司空融，典职六年，勤劳不怠。其以憙为太傅，融为太尉，并录尚书事。三事大夫，莫肯夙夜，《小雅》之所伤也。予违汝弼，汝无面从，股肱之正义也。群后百僚，勉思厥职，各贡忠诚，以辅不逮。申敕四方，称朕意焉”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "十一月戊戌，蜀郡太守第五伦为司空。诏征西将军耿秉屯酒泉。遣酒泉太守段彭救戊己校尉耿恭。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "甲辰晦，日有食之。于是避正殿，寝兵，不听事五日。诏有司各上封事。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "十二月癸巳，有司奏言“孝明皇帝圣德淳茂，劬劳日昊，身御浣衣，食无兼珍。泽臻四表，远人慕化，僬侥、儋耳，款塞自至。克伐鬼方，开道西域，威灵广被，无思不服。以烝庶为忧，不以天下为乐。备三雍之教，躬养老之礼。作登歌，正予乐，博贯六艺，不舍昼夜。聪明渊塞，著在图谶。至德所感，通于神明。功烈光于四海，仁风行于千载。而深执谦谦，自称不德，无起寝庙，扫地而祭，除日祀之法，省送终之礼。遂藏主于光烈皇后更衣别室。天下闻之，莫不凄怆。陛下至孝烝烝，奉顺圣德。臣愚以为更衣在中门之外，处所殊别，宜尊庙曰显宗，其四时禘祫，于光武之堂，间祀悉还更衣，共进《武德》之舞，如孝文皇帝祫祭高庙故事”制曰“可”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "是岁，年疫。京师及三州大旱，诏勿收兖、豫、徐州田租、刍稿，其以见谷赈给贫人。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "建初元年春正月，诏三州郡国“方春东作，恐人稍受禀，往来烦剧，或妨耕农。其各实核尤贫者，计所贷并与之。流人欲归本者，郡县其实禀，令足还到，听过止官亭，无雇舍宿。长吏亲躬，无使贫弱遗脱，小吏豪右得容奸妄。诏书既下，勿得稽留，刺史明加督察尤无状者”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "丙寅，诏曰“比年牛多疾疫，垦田减少，谷价颇贵，人以流亡。方春东作，宜及时务。二千石勉劝农桑，弘致劳来。群公庶尹，各推精诚，专急人事。罪非殊死，须立秋案验。有司明慎选举，进柔良，退贪猾，顺时令，理冤狱。五教在宽，帝《典》所美。恺悌君子，《大雅》所叹。布告天下，使明知朕意”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "酒泉太守段彭讨击车师，大破之。罢戊己校尉官。二月，武陵澧中蛮叛。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "三月甲寅，山阳、东平地震。己巳，诏曰“朕以无德，奉承大业，夙夜栗栗，不敢荒宁。而灾异仍见，与政相应。朕既不明，涉道日寡。又选举乖实，俗吏伤人，官职耗乱，刑罚不中，可不忧与。昔仲弓季氏之家臣，子游武城之小宰，孔子犹诲以贤才，问以得人。明政无大小，以得人为本。夫乡举里选，必累功劳。今刺史、守相不明真伪，茂才、孝廉岁以百数，既非能显，而当授之政事，甚无谓也。每寻前世举人贡士，或起甽亩，不系阀阅。敷奏以言，则文章可采。明试以功，则政有异迹。文质彬彬，朕甚嘉之。其令太傅、三公、中二千石、二千石、郡国守相，举贤良方正、能直言极谏之士各一人”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏五月辛酉，初举孝廉、郎中宽博有谋，任典城者，以补长、相。秋七月辛亥，诏以上林池籞田赋与贫人。八月庚寅，有星孛于天市。九月，永昌哀牢夷叛。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "冬十月，武陵郡兵讨叛蛮，破降之。十一月，阜陵王延谋反，贬为阜陵侯。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "二年春三月辛丑，诏曰“比年阴阳不调，饑馑屡臻。深惟先帝忧人之本，诏书曰：不伤财，不害人，诚欲元元去末归本。而今贵戚近亲，奢纵无度，嫁娶送终，尤为僭侈。有司废典，莫肯举察。《春秋》之义，以贵理贱。今自三公，并宜明纠非法，宣振威风。朕在弱冠，未知稼穑之艰难，区区管窥，岂能照一隅哉。其科条制度所宜施行，在事者备为之禁，先京师而后诸夏”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "甲辰，罢伊吾庐屯兵。永昌、越巂、益州三郡民、夷讨哀牢，破平之。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏四月戊子，诏还坐楚、淮阳事徙者四百馀家，令归本郡。癸巳，诏齐相省冰纨、方空縠、吹纶絮。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "六月，烧当羌叛，金城太守郝崇讨之，败绩，羌遂寇汉阳。秋八月，遣行车骑将军马防讨平之。十二月戊寅，有星孛于紫宫。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "三年春正月己酉，宗祀明堂。礼毕，登灵台，望云物。大赦天下。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "三月癸巳，立贵人窦氏为皇后。赐爵，人二级、三老、孝悌、力田人三级，民无名数及流民欲占者人一级。鳏、寡、孤、独、笃癃、贫不能自存者粟，人五斛。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏四月己巳，罢常山呼沲石臼河漕。行车骑将军马防破烧当羌于临洮。闰月，西域假司马班超击姑墨，大破之。冬十二月丁酉，以马防为车骑将军。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "武陵溇中蛮叛。是岁，零陵献芝草。四年春二月庚寅，太尉牟融薨。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏四月戊子，立皇子庆为皇太子。赐爵，人二级，三老、孝悌、力田人三级，民无名数及流人欲自占者人一级。鳏、寡、孤、独、笃癃、贫不能自存者粟，人五斛。己丑，徙巨鹿王恭为江陵王，汝南王畅为梁王，常山王昞为淮阳王。辛卯，封皇子伉为千乘王，全为平春王。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "五月丙辰，车骑将军马防罢。甲戌，司徒鲍昱为太尉，南阳太守桓虞为司徒。六月癸丑，皇太后马氏崩。秋七月壬戌，葬明德皇后。冬，牛大疫。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "十一月壬戌，诏曰“盖三代导人，教学为本。汉承暴秦，褒显儒术，建立《五经》，为置博士。其后学者精进，虽曰承师，亦别名家。孝宣皇帝以为去圣久远，学不厌博，故遂立《大、小夏侯尚书》，后又立《京氏易》。至建武中，复置《颜氏、严氏春秋》，《大、小戴礼》博士。此皆所以扶进微学，尊广道艺也。中元元年诏书，《五经》章句烦多，议欲减省。至永平元年，长水校尉儵奏言，先帝大业，当以时施行。欲使诸儒共正经义，颇令学者得以自助。孔子曰：学之不讲，是吾忧也。又曰：博学而笃志，切问而近思，仁在其中矣。於戏，其勉之哉”于是下太常，将、大夫、博士、议郎、郎官及诸生、诸儒会白虎观，讲议《五经》同异，使五官中郎将魏应承制问，侍中淳于恭奏，帝亲称制临决，如孝宣甘露石渠故事，作《白虎议奏》。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "是岁，甘露降泉陵、洮阳二县。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "五年春二月庚辰朔，日有食之。诏曰：朕新离供养，愆咎众著，上天降异，大变随之。《诗》不云乎：亦孔之丑。又久旱伤麦，忧心惨切。公卿已下，其举直言极谏、能指朕过失者各一人，遣诣公车，将亲览问焉。其以岩穴为先，勿取浮华”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "甲申，诏曰“《春秋》书无麦苗，重之也。去秋雨泽不适，今时复旱，如炎如焚。凶年无时，而为备未至。朕之不德，上累三光，震栗忉忉，痛心疾首。前代圣君，博思咨诹，虽降灾咎，辄有开匮反风之应。令予小子，徒惨惨而已。其令二千石理冤狱，录轻系。祷五岳四渎，及名山能兴云致雨者，冀蒙不崇朝遍雨天下之报。务加肃敬焉”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "三月甲寅，诏曰“孔子曰：刑罚不中，则人无所措手足。今吏多不良，擅行喜怒，或案不以罪，迫胁无辜，致令自杀者，一岁且多于断狱，甚非为人父母之意也。有司其议纠举之”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "荆、豫诸郡兵讨破武陵溇中叛蛮。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏五月辛亥，诏曰“朕思迟直士，侧席异闻。其先至者，各以发愤吐懑，略闻子大夫之志矣，皆欲置于左右，顾问省纳。建武诏书又曰，尧试臣以职，不直以言语笔札。今外官多旷，并可以补任”戊辰，太傅赵憙薨。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "冬，始行月令迎气乐。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "是岁，零陵献芝草。有八黄龙见于泉陵。西域假司马班超击疏勒，破之。六年春二月辛卯，琅邪王京薨。夏五月辛酉，赵王盱薨。六月丙辰，太尉鲍昱薨。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "辛未晦，日有食之。秋七月癸巳，以大司农邓彪为太尉。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "七年春正月，沛王辅、济南王康、东平王苍、中山王焉、东海王政、琅邪王宇来朝。夏六月甲寅，废皇太子庆为清河王，立皇子肇为皇太子。己未，徙广平王羡为西平王。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "秋八月，饮酎高庙，禘祭光武皇帝、孝明皇帝。甲辰，诏曰“《书》云：祖考来假，明哲之祀。予末小子，质又菲薄，仰惟先帝烝烝之情，前修禘祭，以尽孝敬。朕得识昭穆之序，寄远祖之思。今年大礼复举，加以先帝之坐，悲伤感怀。乐以迎来，哀以送往，虽祭亡如在，而空虚不知所裁，庶或飨之。岂亡克慎肃雍之臣，辟公之相，皆助朕之依依。今赐公钱四十万，卿半之，及百官执事各有差”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "九月甲戌，幸偃师，东涉卷津，至河内。下诏曰“车驾行秋稼，观收获，因涉郡界。皆精骑轻行，无它辎重。不得辄修道桥，远离城郭，遣使逢迎，刺探起居，出入前后，以为烦扰。动务省约，但患不能脱粟瓢饮耳。所过欲令贫弱有利，无违诏书”遂览淇园。己酉，进幸邺，劳飨魏郡守令已下，至于三老、门阑、走卒，赐钱各有差。劳赐常山、赵国吏人，复元氏租赋三岁。辛卯，车驾还宫。诏天下系囚减死一等，勿笞，诣边戍。妻子自随，占著所在。父母同产欲相从者，恣听之。有不到者，皆以乏军兴论。及犯殊死，一切募下蚕室。其女子宫。系囚鬼薪、白粲已上，皆减本罪各一等，输司寇作。亡命赎：死罪入缣二十匹，右趾至髡钳城旦舂十匹，完城旦至司寇三匹，吏人有罪未发觉，诏书到自告者，半入赎。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "冬十月癸丑，西巡狩，幸长安。丙辰，祠高庙，遂有事十一陵。遣使者祠太上皇于历年，以中牢祠萧何、霍光。进幸槐里。岐山得铜器，形似酒樽，献之。又获白鹿。帝曰“上无明天子，下无贤方伯。人之无良，想怨一方。斯器亦曷为来哉”又幸长平，御池阳宫，东至高陵，造舟于泾而还。每所到幸，辄会郡县吏人，劳赐作乐。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "十一月，诏劳赐河东守、令、掾以下。十二月丁亥，车驾还宫。是岁，京师及郡国螟。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "八年春正月壬辰，东平王苍薨。三月辛卯，葬东平宪王，赐銮辂、龙旂。夏六月，北匈奴大人率众款塞降。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "冬十二月甲午，东巡狩，幸陈留、梁国、淮阳、颍阳。戊申，车驾还宫。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "诏曰“《五经》剖判，去圣弥远，章句遗辞，乖疑难正，恐先师微言将遂废绝，非所以重稽古，求道真也。其令群儒选高才生，受学《左氏》、《谷梁春秋》、《古文尚书》、《毛诗》，以扶微学，广异义焉”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "是岁，京师及郡国螟。元和元年春正月，中山王焉来朝。日南徼外蛮夷献生犀、白雉。闰月辛丑，济阴王长薨。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "二月甲戌，诏曰“王者八政，以食为本，故古者急耕稼之业，致耒耜之勤，节用储蓄，以备凶灾，是以岁虽不登而人无饑色。自牛疫已来，谷食连少，良由吏教未至，刺史、二千石不以为负。其令郡国募人无田欲徙它界就肥饶者，恣听之。到在所，赐给公田，为雇耕佣，赁种饣尚，贳与田器，勿收租五岁，除算三年。其后欲还本乡者，勿禁”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏四月己卯，分东平国，封宪王苍子尚为任城王。六月辛酉，沛王辅薨。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "秋七月丁未，诏曰“《律》云惊者唯得榜、苔、立。又《令丙》，箠长短有数。自往者大狱已来，掠考多酷，钻钻之属，惨苦无极。念其痛毒，怵然动心。《书》曰鞭作官刑，岂云若此。宜及秋冬理狱，明为其禁”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "八月甲子，太尉邓彪罢，大司农郑弘为太尉。癸酉，诏曰“朕道化不德，吏政失和，元元未谕，抵罪于下。寇贼争心不息，边野邑屋不修。永惟庶事，思稽厥衷，与凡百君子，共弘斯道。中心悠悠，将何以寄。其改建初九年为元和元年。郡国中都官系囚减死一等，勿笞，诣边县。妻子自随，占著在所。其犯殊死，一切募下蚕室。其女子宫。系囚鬼薪、白粲以上，皆减本罪一等，输司寇作。亡命者赎，各有差”丁酉，南巡狩，诏所经道上，郡县无得设储趶。命司空自将徒支柱桥梁。有遣使奉迎，探知起居，二千石当坐。其赐鳏、寡、孤、独、不能自存者粟，人五斛。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "九月乙未，东平王忠薨。辛丑，幸章陵，祠旧宅园庙，见宗室故人，赏赐各有差。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "冬十月己未，进幸江陵，诏庐江太守祠南岳，又诏长沙、零陵太守祠长沙定王、舂陵节侯、郁林府君。还，幸宛。十一月己丑，车驾还宫，赐从者各有差。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "十二月壬子，诏曰“《书》云：父不慈，子不祗，兄不友，弟不恭，不相及也。往者妖言大狱，所及广远，一人犯罪，禁至三属，莫得垂缨仕宦王朝。如有贤才而没齿无用，朕甚怜之，非所谓与之更始也。诸以前妖恶禁锢者，一皆蠲除之，以明弃咎之路，但不得在宿卫而已”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "二年春正月乙酉，诏曰“《令》云人有产子者复，勿算三岁。今诸怀妊者，赐胎养谷人三斛，复其夫，勿算一岁，著以为令”又诏三公曰“方春生养，万物莩甲，宜助萌阳，以育时物。其令有司，罪非殊死，且勿案验，及吏人条书相告，不得听受，冀以息事宁人，敬奉天气。立秋如故。夫俗吏矫饰外貌，似是而非，揆之人事则悦耳，论之阴阳则伤化，朕甚餍之，甚苦之。安静之吏，悃逼无华，日计不足，月计有馀。如襄城令刘方，吏人同声谓之不烦，虽未有它异，斯亦殆近之矣。间敕二千石各尚宽明，而今富奸行赂于下，贪吏枉法于上，使有罪不论而无过被刑，甚大逆也。夫以苛为察，以刻为明，以轻为德，以重为威，四者或兴，则下有怨心。吾诏书数下，冠盖接道，而吏不加理，人或失职，其咎安在。勉思旧令，称朕意焉”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "二月甲寅，始用《四分历》。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "诏曰“今山川鬼神应典礼者，尚未咸秩。其议增修群祀，以祈丰年”丙辰，东巡狩。己未，凤皇集肥城。乙丑，帝耕于定陶。诏曰“三老，尊年也。孝悌，淑行也。力田，勤劳也。国家甚休之。其赐帛人一匹，勉率农功”使使者祠唐尧于成阳灵台。辛未，幸太山，柴告岱宗。有黄鹄三十从西南来，经祠坛上，东北过于宫屋，翱翔升降。进幸奉高。壬申，宗祀五帝于汶上明堂。癸酉，告祠二祖、四宗，大会外内群臣。丙子，诏曰“朕巡狩岱宗，柴望山川，告祀明堂，以章先勋。其二王之后，先圣之胤，东后蕃卫，伯父伯兄，仲叔季弟，幼子童孙，百僚从臣，宗室众子，要荒四裔，沙漠之北，葱领之西，冒耏之类，跋涉悬度，陵践阻绝，骏奔郊畤，咸来助祭。祖宗功德，延及朕躬。予一人空虚多疚，纂承尊明，盥洗享荐，惭愧祗栗。《诗》不云乎：君子如祉，乱庶遄已。历数既从，灵耀著明，亦欲与士大夫同心自新。其大赦天下。诸犯罪不当得赦者，皆除之。复博、奉高、嬴，无出今年田租、刍稿”戊寅，进幸济南。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "三月己丑，进幸鲁，祠东海恭王陵。庚寅，祠孔子于阙里，及七十二弟子，赐褒成侯及诸孔男女帛。壬辰，进幸东平，祠宪王陵。甲午，遣使者祠定陶太后、恭王陵。乙未，幸东阿，北登太行山，至天井关。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏四月乙巳，客星入紫宫。乙卯，车驾还宫。庚辰，假于祖祢，告祠高庙。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "五月戊申，诏曰“乃者凤皇、黄龙、鸾鸟比集七郡，或一郡再见，及白乌、神雀、甘露屡臻。祖宗旧事，或班恩施。其赐天下吏爵，人三级。高年、鳏、寡、孤、独帛，人一匹。《经》曰：无侮鳏寡，惠此茕独。加赐河南女子百户牛、酒，令天下大酺五日。赐公卿已下钱、帛各有差。及洛阳人当酺者布，户一匹，城外三户共一匹。赐博士员弟子见在太学者布，人三匹。令郡国上明经者，口十万以上五人，不满十万三人”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "改庐江为六安国，江陵复为南郡。徙江陵王恭为六安王。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "秋七月庚子，诏曰“《春秋》于春每月书王者，重三正，慎三微也。律十二月立春，不以报囚。《月令》冬至之后，有顺阳助生之文，而无鞠狱断刑之政。朕咨访儒雅，稽之典籍，以为王者生杀，宜顺时气。其定律，无以十一月、十二月报囚”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "九月壬辰，诏“凤皇、黄龙所见亭部，无出二年租赋。加赐男子爵，人二级。先见者帛二十匹，近者三匹，太守三十匹，令、长十五匹，丞、尉半之。《诗》云：虽无德与汝，式歌且舞。它如赐爵故事”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "丙申，征济南王康、中山王焉会烝祭。冬十一月壬辰，日南至，初闭关梁。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "三年春正月乙酉，诏曰“盖君人者，视民如父母，有憯怛之忧，有忠和之教，匍匐之救。其婴儿无父母亲属，及有子不能养食者，禀给如《律》”丙申，北巡狩，济南王康、中山王焉、西平王羡、六发王恭、乐成王党、淮阳王昞、任城王尚、沛王定皆从。辛丑，帝耕于怀。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "二月壬寅，告常山、魏郡、清河、巨鹿、平原、东平郡太守、相曰“朕惟巡狩之制，以宣声教，考同遐迩，解释怨结也。今四国无政，不用其良，驾言出游，欲亲知其剧易。前祠园陵，遂望祀华、霍，东祡岱宗，为人祈福。今将礼常山，遂徂北土，历魏郡，经平原，升践堤防，询访耆老，咸曰往者汴门未作，深者成渊，浅则泥涂。追惟先帝勤人之德，厎绩远图，复禹弘业，圣趶滂流，至于海表。不克堂构，朕甚惭焉。《月令》，孟春善相丘陵土地所宜。今肥田尚多，未有垦辟。其悉以赋贫民，给与粮种，务尽地力，勿令游手。所过县邑，听半入今年田租，以劝农夫之劳”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "乙丑，敕侍御史、司空曰“方春，所过无得有所伐杀。车可以引避，引避之。騑马可辍解，辍解之。《诗》云：敦彼行苇，牛羊勿践履。《礼》，人君伐一草木不时，谓之不孝。俗知顺人，莫知顺天。其明称朕意”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "戊辰，进幸中山，遣使者祠北岳。出长城。癸酉，还幸元氏，祠光武、显宗于县舍正堂。明日又祠显宗于姓生堂，皆奏乐。三月丙子，诏高邑令祠光武于即位坛。复元氏七年徭役。己卯，进幸赵。庚辰，祠房山于灵寿。辛卯，车驾还宫。赐从行者各有差。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "夏四月丙寅，太尉郑弘免，大司农宋田为太尉。五月丙子，司空第五伦罢，太仆袁安为司空。秋八月乙丑，幸安邑，观盐池。九月，至自安邑。冬十月，北海王基薨。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "烧当羌叛，寇陇西。是岁，西域长史班超击斩疏勒王。章和元年春三月，护羌校尉傅育追击叛羌，战殁。夏四月丙子，令郡国中都官系囚减死一等，诣金城戍。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "六月戊辰，司徒桓虞免。癸卯，司空袁安为司徒，光禄勋任隗为司空。秋七月癸卯，齐王晃有罪，贬为芜湖侯。壬子，淮阳王昞薨。鲜卑击破北单于，斩之。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "烧当羌寇金城，护羌校尉刘盱讨之，斩其渠帅。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "壬戌，诏曰“朕闻明君之德，启迪鸿化，缉熙康乂，光照六幽，讫惟人面，靡不率俾，仁风翔于海表，威霆行乎鬼区。然后敬恭明祀，膺五福之庆，获来仪之贶。朕以不德，受祖宗弘烈。乃者凤皇仍集，麒麟并臻，甘露宵降，嘉谷滋生，芝草之类，岁月不绝。朕夙夜祗畏上天，无以彰于先功。今改元和四年为章和元年。《秋令》：是月养衰老，授几杖，行糜粥饮食。其赐高年二人共布帛各一匹，以为醴酪。死罪囚犯法在丙子赦前而后捕系者，皆减死，勿笞，诣金城戍”",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "八月癸酉，南巡狩。壬午，遣使者祠昭灵后于小黄园。甲申，征任城王尚会睢阳。戊子，幸梁。己丑，遣使祠沛高原庙，丰枌榆社。乙未，幸沛，祠献王陵，征会东海王政。乙未晦，日有食之。九月庚子，幸彭城，东海王政、沛王定、任城王尚皆从。辛亥，幸寿春。壬子，诏郡国中都官系囚减死罪一等，诣金城戍。犯殊死者，一切募下蚕室。其女子宫。系囚鬼薪、白粲已上，减罪一等，输司寇作。亡命者赎：死罪缣二十匹，右趾至髡钳城旦舂七匹，完城旦至司寇三匹。吏民犯罪未发觉，诏书到自告者，半入赎。复封阜陵侯延为阜陵王。己未，幸汝阴。冬十月丙子，车驾还宫。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "北匈奴屋兰储等率众降。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "是岁，西域长史班超击莎车，大破之。月氏国遣使献扶拔、师子。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "二年春正月，济南王康、阜陵王延、中山王焉来朝。二月壬辰，帝崩于章德前殿，年三十三。遗诏无起寝庙，一如先帝法制。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "论曰：魏文帝称“明帝察察，章帝长者”。章帝素知人厌明帝苛切，事从宽厚。感陈宠之义，除惨狱之科。深元元之爱，著胎养之令。奉承明德太后，尽心孝道。割裂名都，以崇建周亲。平徭简赋，而人赖其庆。又体之以忠恕，文之以礼乐。故乃蕃辅克谐，群后德让。谓之长者，不亦宜乎。在位十三年，郡国所上符瑞，合于图书者数百千所。乌呼懋哉。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三·肃宗孝章帝纪第三",
    "text": "赞曰：肃宗济济，天性恺悌。于穆后德，谅惟渊体。左右艺文，斟酌律礼。思服帝道，弘此长懋。儒馆献歌，戎亭虚候。气调时豫，宪平人富。",
    "chapter_url": "https://duguoxue.com/ershisishi/3312.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "孝和皇帝讳肇，肃宗第四子也。母梁贵人，为窦皇后所谮，忧卒，窦后养帝以为己子。建初七年，立为皇太子。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "章和二年二月壬辰，即皇帝位，年十岁。尊皇后曰皇太后，太后临朝。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三月丁酉，改淮阳为陈国，楚郡为彭城国，西平并汝南郡，六安复为庐江郡。遗诏徙西平王羡为陈王，六安王恭为彭城王。癸卯，葬孝章皇帝于敬陵。庚戌，皇太后诏曰：",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "先帝以明圣，奉承祖宗至德要道，天下清静，庶事咸宁。今皇帝以幼年，茕茕在疚，朕且佐助听政。外有大国贤王并为蕃屏，内有公卿大夫统理本朝，恭己受成，夫何忧哉。然守文之际，必有内辅以参听断。侍中宪，朕之元兄，行能兼备，忠孝尤笃，先帝所器，亲受遗诏，当以旧典辅斯职焉。宪固执谦让，节不可夺。今供养两宫，宿卫左右，厥事已重，亦不可复劳以政事。故太尉邓彪，元功之族，三让弥高，海内归仁，为群贤首，先帝褒表，欲以崇化。今彪聪明康强，可谓老成黄耇矣。其以彪为太傅，赐爵关内侯，录尚书事，百官总己以听，朕庶几得专心内位。於戏。群公其勉率百僚，各修厥职，爱养元元，绥以中和，称朕意焉。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "辛酉，有司上奏“孝章皇帝崇弘鸿业，德化普洽，垂意黎民，留念稼穑。文加殊俗，武畅方表，界惟人面，无思不服。巍巍荡荡，莫与比隆。《周颂》曰：于穆清庙，肃雍显相。请上尊庙曰肃宗，共进《武德》之舞”制曰“可”癸亥，陈王羡、彭城王恭、乐成王党、下邳王衍、梁王畅始就国。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月丙子，谒高庙。丁丑，谒世祖庙。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "戊寅，诏曰“昔孝武皇帝致诛胡、越，故权收盐铁之利，以奉师旅之费。自中兴以来，匈奴未宾，永平末年，复修征伐。先帝即位，务休力役，然犹深思远虑，安不忘危，探观旧典，复收盐铁，欲以防备不虞，宁安边境。而吏多不良，动失其便，以违上意。先帝恨之，故遗戒郡国罢盐铁之禁，纵民煮铸，入税县官如故事。其申敕刺史、二千石，奉顺圣旨，勉弘德化，布告天下，使明知朕意”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "五月，京师旱。诏长乐少府桓郁侍讲禁中。冬十月乙亥，以侍中窦宪为车骑将军，伐北匈奴。安息国遣使献师子、扶拔。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "永元元年春三月甲辰，初令郎官诏除者得占丞、尉，以比秩为真。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏六月，车骑将军窦宪出鸡鹿塞，度辽将军邓鸿出稒阳塞，南单于出满夷谷，与北匈奴战于稽落山，大破之，追至私渠比鞮海。窦宪遂登燕然山，刻石勒功而还。北单于遣弟右温禺鞮王奉奏贡献。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月乙未，会稽山崩。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "闰月丙子，诏曰“匈奴背叛，为害久远。赖祖宗之灵，师克有捷，丑虏破碎，遂扫厥庭，役不再籍，万里清荡，非朕小子眇身所能克堪。有司其案旧典，告类荐功，以章休烈”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "九月庚申，以车骑将军窦宪为大将军，以中郎将刘尚为车骑将军。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月，令郡国刑输作军营，其徙出塞者，刑虽未竟，皆免归田里。庚子，阜陵王延薨。是岁，郡国九大水。二年春正月丁丑，大赦天下。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "二月壬午，日有食之。己亥，复置西河、上郡属国都尉官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏五月庚戌，分太山为济北国，分乐成、涿郡、勃海为河间国。丙辰，封皇弟寿为济北王，开为河间王，淑为城阳王，绍封故淮阳王昞子侧为常山王。赐公卿以下至佐史钱、布各有差。己未，遣副校尉阎磐讨北匈奴，取伊吾卢地。丁卯，绍封故齐王晃子无忌为齐王，北海王睦子威为北海王。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "车师前后王并遣子入侍。月氏国遣兵攻西域长史班超，超击降之。六月辛卯，中山王焉薨。秋七月乙卯，大将军窦宪出屯凉州。九月，北匈奴遣使称臣。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月，遣行中郎将班固报命南单于。遣左谷蠡王师子出鸡鹿塞，击北匈奴于河云北，大破之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三年春正月甲子，皇帝加元服，赐诸侯王、公、将军、特进、中二千石、列侯、宗室子孙在京师奉朝请者黄金，将、大夫、郎吏、从官帛。赐民爵及粟帛各有差，大酺五日。郡国中都官系囚死罪赎缣，至司寇及亡命，各有差。庚辰，赐京师民酺，布两户共一匹。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "二月，大将军窦宪遣左校尉耿夔出居延塞，围北单于于金微山，大破之，获其母阏氏。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏六月辛卯，尊皇太后母比阳公主为长公主。辛丑，阜陵王种薨。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月癸未，行幸长安。诏曰“北狄破灭，名王仍降，西域诸国，纳质内附，岂非祖宗迪哲重光之鸿烈欤。寤寐叹息，想望旧京。其赐行所过二千石长吏已下及三老、官属钱帛，各有差。鳏、寡、孤、独、笃癃、贫不能自存者粟，人三斛”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十一月癸卯，祠高庙，遂有事十一陵。诏曰“高祖功臣，萧、曹为首，有传世不绝之义。曹相国后容城侯无嗣。朕望长陵东门，见二臣之垅，循其远节，每有感焉。忠义获宠，古今所同。可遣使者以中牢祠，大鸿胪求近亲宜为嗣者，须景风绍封，以章厥功”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十二月，复置西域都护、骑都尉、戊己校尉官。庚辰，至自长安，减刑徒从驾者刑五月。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "四年春正月，北匈奴右谷蠡王於除鞬自立为单于，款塞乞降。遣大将军左校尉耿夔授玺绶。三月癸丑，司徒袁安薨。闰月丁丑，太常丁鸿为司徒。夏四月丙辰，大将军窦宪还至京师。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "六月戊戌朔，日有食之。丙辰，郡国十三地震。窦宪潜图弑逆。庚申，幸北宫。诏收捕宪党射声校尉郭璜，璜子侍中举，卫尉邓叠，叠弟步兵校尉磊。皆下狱死。使谒者仆射收宪大将军印绶，遣宪及弟笃、景就国，到皆自杀。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "是夏、旱、蝗。秋七月己丑，太尉宋由坐党宪自杀。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "八月辛亥，司空任隗薨。癸丑，大司农尹睦为太尉，录尚书事。丁巳，赐公卿以下至佐史钱、谷各有差。冬十月己亥，宗正刘方为司空。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十二月壬辰，诏“今年郡国秋稼为旱、蝗所伤，其什四以上勿收田租、刍稿。有不满者，以实除之”武陵零陵澧中蛮叛。烧当羌寇金城。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "五年春正月乙亥，宗祀五帝于明堂，遂登灵台，望云物。大赦天下。戊子，千乘王伉薨。辛卯，封皇帝万岁为广宗王。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "二月戊戌，诏有司省减内外厩及凉州诸苑马。自京师离宫果园上林广成囿悉以假贫民，恣得采捕，不收其税。丁未，诏曰“去年秋麦入少，恐民食不足。其上尤贫不能自给者户口人数。往者郡国上贫民，以衣履釜鬵为赀，而豪右得其饶利。诏书实核，欲有以益之，而长吏不能躬亲，反更征召会聚，令失农作，愁扰百姓。若复有犯者，二千石先坐”甲寅，太傅邓彪薨。戊午，陇西地震。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三月戊子，诏曰“选举良才，为政之本。科别行能，必由乡曲。而郡国举吏，不加简择，故先帝明敕在所，令试之以职，乃得充选。又德行尤异，不须经职者，别署状上。而宣布以来，出入九年，二千石曾不承奉，恣心从好，司隶、刺史讫无纠察。今新蒙赦令，且复申敕，后有犯者，显明其罚。在位不以选举为忧，督察不以发觉为负，非独州郡也。是以庶官多非其人。下民被奸邪之伤，由法不行故也”庚寅，遣使者分行贫民，举实流冗，开仓赈禀三十馀郡。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月壬子，封阜陵王种兄鲂为阜陵王。六月丁酉，郡国三雨雹。秋九月辛酉，广宗王万岁薨，无子，国除。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "匈奴单于於除鞬叛，遣中朗将任尚讨灭之。壬午，令郡县劝民蓄蔬食以助五谷。其官有陂池，令得采取，勿收假税二岁。冬十月辛未，太尉尹睦薨。十一月乙丑，太仆张酺为太尉。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "是岁，武陵郡兵破叛蛮，降之。护羌校尉贯友讨烧当羌，羌乃遁去。南单于安国叛，骨都侯喜斩之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "六年春正月，永昌徼外夷遣使译献犀牛、大象。己卯，司徒丁鸿薨。二月乙未，遣谒者分行禀贷三河、兖、冀、青州贫民。许阳侯马光自杀。丁未，司空刘方为司徒，太常张奋为司空。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三月庚寅，诏流民所过郡国皆实禀之，其有贩卖者勿出租税，又欲就贱还归者，复一岁田租、更赋。丙寅，诏曰“朕以眇末，承奉鸿烈。阴阳不和，水旱违度，济、河之域，凶馑流亡，而未获忠言至谋，所以匡救之策。寤寐永叹，用思孔疚。惟官人不得于上，黎民不安于下，有司不念宽和，而竞为苛刻，覆案不急，以妨民事，甚非所以上当天心，下济元元也。思得忠良之士，以辅朕之不逮。其令三公、中二千石、二千石、内郡守相举贤良方正、能直言极谏之士各一人。昭岩穴，披幽隐，遣诣公车，朕将悉听焉”帝乃亲临策问，选补郎吏。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月，蜀郡徼外羌率种人遣使内附。五月，城阳王淑薨，无子，国除。六月己酉，初令伏闭尽日。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月，京师旱。诏中都官徒各除半刑，谪其未竟，五月已下皆免遣。丁巳，幸洛阳寺，录囚徒，举冤狱。收洛阳令下狱抵罪，司隶校尉、河南尹皆左降。未及还宫而澍雨。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "西域都护班超大破焉耆、尉犁，斩其王。自是西域降服，纳质者五十馀国。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "南单于安国从弟子逢侯率叛胡亡出塞。九月癸丑，以光禄勋邓鸿行车骑将军事，与越骑校尉冯柱、行度辽将军朱徽、使匈奴中郎将杜崇讨之。冬十一月，护乌桓校尉任尚率乌桓、鲜卑，大破逢侯，冯柱遣兵追击，复破之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "诏以勃海郡属冀州。武陵溇中蛮叛，郡兵讨平之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "七年春正月，行车骑将军邓鸿、度辽将军朱徽、中郎将杜崇皆下狱死。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月辛亥朔，日有食之。帝引见公卿问得失，令将、大夫、御史、谒者、博士、议郎、郎官会廷中，各言封事。诏曰“元首不明，化流无良，政失于民，谪见于天。深惟庶事，五教在宽，是以旧典因孝廉之举，以求其人。有司详选郎官宽博有谋、才任典城者三十人”既而悉以所选郎出补长、相。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "五月辛卯，改千乘国为乐安国。六月丙寅，沛王定薨。秋七月乙巳，易阳地裂。九月癸卯，京师地震。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "八年春二月己丑，立贵人阴氏为皇后。赐天下男子爵，人二级，三老、孝悌、力田三级，民无名数及流民欲占者一级。鳏、寡、孤、独、笃癃，贫不能自存者粟，人五斛。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月癸亥，乐成王党薨。甲子，诏赈贷并州四郡贫民。五月，河内、陈留蝗。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "南匈奴右温禺犊王叛，为寇。秋七月，行度辽将军庞奋、越骑校尉冯柱追讨之，斩右温禺犊王。车师后王叛，击其前王。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "八月辛酉，饮酎。诏郡国中都官系囚减死一等，诣敦煌戍。其犯大逆，募下蚕室。其女子宫。自死罪已下，至司寇及亡命者入赎，各有差。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "九月，京师蝗。吏民言事者，多归责有司。诏曰“蝗虫之异，殆不虚生，万方有罪，在予一人，而言事者专咎自下，非助我者也。朕寤寐恫矜，思弭忧衅。昔楚严无灾而惧，成王出郊而反风。将何以匡朕不逮，以塞灾变。百僚师尹，勉修厥职，刺史、二千石详刑辟，理冤虐，恤鳏寡，矜孤弱，思惟致灾兴蝗之咎”庚子，复置广阳郡。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月乙丑，北海王威有罪自杀。十二月辛亥，陈王羡薨。丁巳，南宫宣室殿火。九年春正月，永昌徼外蛮夷及掸国重译奉贡。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三月庚辰，陇西地震。癸巳，济南王康薨。西域长史王林击车师后王，斩之。夏四月丁卯，封乐成王党子巡为乐成王。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "六月，蝗、旱。戊辰，诏“今年秋稼为蝗虫所伤，皆勿收租、更、刍稿。若有所损失，以实除之，馀当收租者亦半入。其山林饶利，陂池渔采，以赡元元，勿收假税”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月，蝗虫飞过京师。八月，鲜卑寇肥如，辽东太守祭参下狱死。闰月辛巳，皇太后窦氏崩。丙申，葬章德皇后。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "烧当羌寇陇西，杀长吏，遣行征西将军刘尚、越骑校尉赵世等讨破之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "九月庚申，司徒刘方策免，自杀。甲子，追尊皇妣梁贵人为皇太后。冬十月乙酉，改葬恭怀梁皇后于西陵。十一月癸卯，当禄勋河南吕盖为司徒。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十二月丙寅，司空张奋罢。壬申，太仆韩棱为司空。己丑，复置若庐狱官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十年春三月壬戌，诏曰“堤防沟渠，所以顺助地理，通利壅塞。今废慢懈，不以为负。刺史、二千石其随宜疏导。勿因缘妄发，以为烦扰，将显行其罚”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏五月，京师大水。秋七月己巳，司空韩棱薨。八月丙子，太常太山巢堪为司空。九月庚戌，复置廪牺官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月，五州雨水。十二月，烧当羌豪迷唐等率种人诣阙贡献。戊寅，梁王畅薨。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十一年春二月，遣使循行郡国，禀贷被灾害不能自存者，令得渔采山林池泽，不收假税。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "丙午，诏郡国中都官徒及笃癃老小女徒各除半刑，其未竟三月者，皆免归田里。夏四月丙寅，大赦天下。己巳，复置右校尉官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月辛卯，诏曰“吏民逾僭，厚死伤生，是以旧令节之制度。顷者贵戚近亲，百僚师尹，莫肯率从，有司不举，怠放日甚。又商贾小民，或忘法禁，奇巧靡货，流积公行。其在位犯者，当先举正。市道小民，但且申明宪纲，勿因科令，加虐羸弱”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十二年春二月，旄牛徼外白狼、貗薄夷率种人内属。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "诏贷被灾诸郡民种粮。赐下贫、鳏、寡、孤、独、不能自存者，及郡国流民，听入陂池渔采，以助蔬食。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三月丙申，诏曰“比年不登，百姓虚匮。京师去冬无宿雪，今春无澍雨，黎民流离，困于道路。朕痛心疾首，靡知所济。瞻仰昊天，何辜今人。三公，朕之腹心，而未获承天安民之策。数诏有司，务择良吏。今犹不改，竞为苛暴，侵愁小民，以求虚名，委任下吏，假势行邪。是以令下而奸生，禁至而诈起。巧法析律，饰文增辞，货行于言，罪成乎手，朕甚病焉。公卿不思助明好恶，将何以救其咎罚。咎罚既至，复令灾及小民。若上下同心，庶或有廖。其赐天下男子爵，人二级，三老、孝悌、力田三级，民无名数及流民欲占者人一级。鳏、寡、孤、独、笃癃、贫不能自存者粟，人三斛”壬子，赐博士员弟子在太学者布，人三匹。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月，日南象林蛮夷反，郡兵讨破之。闰月，赈贷敦煌、张掖、五原民下贫者谷。戊辰，秭归山崩。六月，舞阳大水，赐被水灾尤贫者谷，人三斛。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月辛亥朔，日有食之。九月戊午，太尉张酺免。丙寅，大司农张禹为太尉。冬十一月，西域蒙奇、兜勒二国遣使内附，赐其王金印紫绶。是岁，烧当羌复叛。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十三年春正月丁丑，帝幸东观，览书林，阅篇籍，博选术艺之士以充其官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "二月，任城王尚薨。丙午，赈贷张掖、居延、朔方、日南贫民及孤、寡、羸弱不能自存者。秋八月，诏象林民失农桑业者，赈贷种粮，禀赐下贫谷食。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "己亥，北宫盛馔门阁火。护羌校尉周鲔击烧当羌，破之，荆州雨水。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "九月壬子，诏曰“荆州比岁不节，今兹淫水为害，馀虽颇登，而多不均浃，深惟四民农食之本，惨然怀矜。其今天下半入今年田租、刍稿。有宜以实除者，如故事。贫民假种食，皆勿收责。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十一月，安息国遣使献师子及条枝大爵。丙辰，诏曰“幽、并、凉州户口率少，边役众剧，束脩良吏，进仕路狭。抚接夷狄，以人为本。其令缘边郡口十万以上，岁举孝廉一人。不满十万，二岁举一人。五万以下，三岁举一人”鲜卑寇右北平，遂入渔阳，渔阳太守击破之。戊辰，司徒吕盖罢。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十二月丁丑，光禄勋鲁恭为司徒。辛卯，巫蛮叛，寇南郡。十四年春二月乙卯，东海王政薨。缮修故西海郡，徙金城西部都尉以戍之。三月戊辰，临辟雍，飨射，大赦天下。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月，遣使者督荆州兵讨巫蛮，破降之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "庚辰，赈贷张掖、居延、敦煌、五原、汉阳、会稽流民下贫谷，各有差。五月丁未，初置象林将兵长史官。六月辛卯，废皇后阴氏，后父特进纲自杀。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月甲寅，诏复象林县更赋、田租、刍稿二岁。壬子，常山王侧薨。是秋，三州雨水。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月甲申，诏“兖、豫、荆州今年水雨淫过，多伤农功。其令被害什四以上皆半入田租、刍稿。其不满者，以实除之”辛卯，立贵人邓氏为皇后。丁酉，司空巢堪罢。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十一月癸卯，大司农徐防为司空。是岁，初复郡国上计补郎官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十五年春闰月乙未，诏流民欲还归本而无粮食者，过所实禀之，疾病加致医药。其不欲还归者，勿强。二月，诏禀贷颍川、汝南、陈留、江夏、梁国、敦煌贫民。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月甲子晦，日有食之。五月戊寅，南阳大风。六月，诏令百姓鳏、寡渔采陂池，勿收假税二岁。秋七月丙寅，济南王错薨。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "复置涿郡故安铁官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "九月壬午，南巡狩，清河王庆、济北王寿、河间王开并从。赐所过二千石长吏以下、三老、官属及民百年者钱、布，各有差。是秋，四州雨水。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十月戊申，幸章陵，祠旧宅。癸丑，祠园庙，会宗室于旧庐，劳赐作乐。戊午，进幸云梦，临汉水而还。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十一月甲申，车驾还宫，赐从臣及留者公卿以下钱、布，各有差。十二月庚子，琅邪王宇薨。有司奏，以为夏至则微阴起，靡草死，可以决小事。是岁，初令郡国以日北至案薄刑。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十六年春正月己卯，诏贫民有田业而以匮乏不能自农者，贷种粮。二月己未，诏兖、豫、徐、冀四州比年雨多伤稼，禁沽酒。夏四月，遣三府掾分行四州，贫民无以耕者，为雇犁牛直。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "五月壬午，赵王商薨。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月，旱。戊午，诏曰“今秋稼方穗而旱，云雨不沾，疑吏行惨刻，不宣恩泽，妄拘无罪，幽闭良善所致。其一切囚徒于法疑者勿决，以奉秋令。方察烦苛之吏，显明其罚”辛酉，司徒鲁恭免。庚午，光禄勋张酺为司徒。辛巳，诏今天下皆半入今年田租、刍稿。其被灾害者，以实除之。贫民受贷种粮及田租、刍稿，皆勿收责。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "八月己酉，司徒张酺薨。冬十月辛卯，司空徐防为司徒，大鸿胪陈宠为司空。十一月己丑，行幸缑氏，登百岯山，赐百官从臣布，各有差。北匈奴遣使称臣贡献。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "十二月，复置辽东西部都尉官。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "元兴元年春正月戊午，引三署郎召见禁中，选除七十五人，补谒者、长、相。高句骊寇郡界。夏四月庚午，大赦天下，改元元兴。宗室以罪绝者，悉复属籍。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "五月癸酉，雍地裂。秋九月，辽东太守耿夔击貊人，破之。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "冬十二月辛未，帝崩于章德前殿，年二十七。立皇子隆为皇太子。赐天下男子爵，人二级，三老、孝悌、力田人三级，民无名数及流民欲占者人一级。鳏、寡、孤、独、笃癃、贫不能自存者粟，人三斛。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "自窦宪诛后，帝躬亲万机。每有灾异，辄延问公卿，极言得失。前后符瑞八十一所，自称德薄，皆抑而不宣。旧南海献龙眼、荔支，十里一置，五里一候，奔腾阻险，死者继路。时临武长汝南唐羌，县接南海，乃上书陈状。帝下诏曰“远国珍羞，本以荐奉宗庙，苟有伤害，岂爱民之本。其敕太官勿复受献”由是遂省焉。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "论曰：自中兴以后，逮于永元，虽颇有张，而俱存不扰，是以齐民岁增，辟土世广。偏师出塞，则漠北地空。都护西指，则通译四万。岂其道远三代，术长前世。将服叛去来，自有数也。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "孝殇皇帝讳隆，和帝少子也。元兴元年十二月辛未夜，即皇帝位，时诞育百馀日。尊皇后曰皇太后，太后临朝。北匈奴遣使称臣，诣敦煌奉献。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "延平元年春正月辛卯，太尉张禹为太傅。司徒徐防为太尉，参录尚书事，百官总己以听。封皇兄胜为平原王。癸卯，当禄勋梁鲔为司徒。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "三月甲申，葬孝和皇帝于慎陵，尊庙曰穆宗。丙戌，清河王庆、济北王寿、河间王开、常山王章始就国。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "夏四月庚申，诏罢祀官不在祀典者。鲜卑寇渔阳，渔阳太守张显追击，战没。丙寅，以虎贲中郎将邓骘为车骑将军。司空陈宠薨。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "五月辛卯，皇太后诏曰“皇帝幼冲，承统鸿业，朕且权佐助听政，兢兢寅畏，不知所济。深惟至治之本，道化在前，刑罚在后。将稽中和，广施庆惠，与吏民更始。其大赦天下。自建武以来诸犯禁锢，诏书虽解，有司持重，多不奉行，其皆复为平民”壬辰，河东垣山崩。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "六月丁未，太常尹勤为司空。郡国三十七雨水。己未，诏曰“自夏以来，阴雨过节，暖气不效，将有厥咎。寤寐忧惶，未知所由。昔夏后恶衣服，菲饮食，孔子曰吾无间然。今新遭大忧，且岁节未和，彻膳损服，庶有补焉。其减太官、导官、尚方、内署诸服御珍膳靡丽难成之物”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "丁卯，诏司徒、大司农、长乐少府曰“朕以无德，佐助统政，夙夜经营，惧失厥衷。思惟治道，由近及远，先内后外。自建武之初以至于今，八十馀年，宫人岁增，房御弥广。又宗室坐事没入者，犹托名公族，甚可愍焉。今悉免遣，及掖庭宫人，皆为庶民，以抒幽隔郁滞之情。诸官府、郡国、王侯家奴婢姓刘及疲癃羸老，皆上其名，务令实悉”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "秋七月庚寅，敕司隶校尉、部刺史曰“夫天降灾戾，应政而至。间者郡国或有水灾，妨害秋稼。朝廷惟咎，忧惶悼惧。而郡国欲获丰穰虚饰之誉，遂覆蔽灾害，多张垦田，不揣流亡，竞增户口，掩匿盗贼，令奸恶无惩，署用非次，选举乖宜，贪苛惨毒，延及平民。刺史垂头塞耳，阿私下比，不畏于天，不愧于人。假贷之恩，不可数恃，自今以后，将纠其罚。二千石长吏其各实核所伤害，为除田租，刍稿”",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "八月辛亥，帝崩。癸丑，殡于崇德前殿。年二岁。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四·孝和孝殇帝纪第四",
    "text": "赞曰“孝和沈烈，率由前则。王赫自中，赐命强慝。抑没祥符，登显时德。殇世何早，平原弗克。",
    "chapter_url": "https://duguoxue.com/ershisishi/3313.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "恭宗孝安皇帝讳祜，肃宗孙也。父清河孝王庆，母左姬。帝自在邸第，数有神光照室，又有赤蛇盘于床第之间。年十岁，好学《史书》，和帝称之，数见禁中。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "延平元年，庆始就国，邓太后特诏留帝清河邸。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月，殇帝崩，太后与兄车骑将军邓骘定策禁中。其夜，使骘持节，以王青盖车迎帝，斋于殿中。皇太后御崇德殿，百官皆吉服，群臣陪位，引拜帝为长安侯。皇太后诏曰“先帝圣德淑茂，早弃天下。朕奉皇帝，夙夜瞻仰日月，冀望成就。岂意卒然颠沛，天年不遂，悲痛断心。朕惟平原王素被痼疾，念宗庙之重，思继嗣之统，唯长安侯祜质性忠孝，小心翼翼，能通《诗》、《论》，笃学乐古，仁惠爱下。年已十三，有成人之志。亲德系后，莫宜于祜。《礼》昆弟之子犹己子。《春秋》之义，为人后者为之子，不以父命辞王父命。其以祜为孝和皇帝嗣，奉承祖宗，案礼仪奏”又作策命曰“惟延平元年秋八月癸丑，皇太后曰：咨长安侯祜：孝和皇帝懿德巍巍，光于四海。大行皇帝不永天年。朕惟侯孝章帝世嫡皇孙，谦恭慈顺，在孺而勤，宜奉郊庙，承统大业。今以侯嗣孝和皇帝后。其审君汉国，允执其中。一人有庆，万民赖之。皇帝其勉之哉”读策毕，太尉奉上玺绶，即皇帝位，年十三。太后犹临朝。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月庚子，谒高庙。辛丑，谒光武庙。六州大水。己未，遣谒者分行虚实，举灾害，赈乏绝。丙寅，葬孝殇皇帝于庚陵。乙亥，陨石于陈留。西域诸国叛，攻都护任尚，遣副校尉梁慬救尚，击破之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月，四州大水，雨雹。诏以宿麦不下，赈赐贫人。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十二月甲子，清河王薨，使司空持节吊祭，车骑将军邓骘护丧事。乙酉，罢鱼龙曼延百戏。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "永初元年春正月癸酉朔，大赦天下。蜀郡徼外羌内属。戊寅，分犍为南部为属国都尉。禀司隶、兖、豫、徐、冀、并州贫民。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月丙午，以广成游猎地及被灾郡国公田假与贫民。丁卯，分清河国封帝弟常保为广川王。庚午，司徒梁鲔薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月癸酉，日有食之，诏公卿内外众官、郡国守、相，举贤良方正、有道术之士，明政术、达古今、能直言极谏者，各一人。己卯，永昌徼外僬侥种夷贡献内属。甲申，葬清河孝王，赠龙旗、虎贲。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏五月甲戌，长乐卫尉鲁恭为司徒。丁丑，诏封北海王睦孙寿光侯普为北海王。九真徼外夜郎蛮夷举上内属。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月戊申，爵皇太后母阴氏为新野君。丁巳，河东地陷。壬戌，罢西域都护。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "先零种羌叛，断陇道，大为寇掠，遣车骑将军邓骘、征西校尉任尚讨之。丁卯，赦除诸羌相连结谋叛逆者罪。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋九月庚午，诏三公明申旧令，禁奢侈，无作浮巧之物，殚财厚葬。是日，太尉徐防免。辛未，司空尹勤免。癸酉，调杨州五郡租米，赡给东郡、济阴、陈留、梁国、下邳、山阳。丁丑，诏曰“自今长吏被考竟未报，自非父母丧，无故辄去职者，剧县十岁、平县五岁以上，乃得次用”壬午，诏太仆、少府减黄门鼓吹，以补羽林士。厩马非乘舆常所御者，皆减半食。诸所造作，非供宗庙园陵之用，皆且止。丙戌，诏死罪以下及亡命赎，各有差。庚寅，太傅张禹为太尉，太常周章为司空。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月，倭国遣使奉献。辛酉，新城山泉水大出。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十一月丁亥，司空周章密谋废立，策免，自杀。戊子，敕司隶校尉、冀、并二州刺史“民讹言相惊，弃捐旧居，老弱相携，穷困道路。其各敕所部长吏，躬亲晓喻。若欲归本郡，在所为封长檄。不欲，勿强”",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十二月乙卯，颍川太守张敏为司空。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "是岁，郡国十八地震。四十一雨水，或山水暴至。二十八大风，雨雹。二年春正月，禀河南、下邳、东莱、河内贫民。车骑将军邓骘为种羌所败于冀西。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月乙丑，遣光禄大夫樊准、吕仓分行冀、兖二州，禀贷流民。夏四月甲寅，汉阳城中火，烧杀三千五百七十人。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月，旱。丙寅，皇太后幸洛阳寺及若庐狱，录囚徒，赐河南尹、廷尉、卿及官属以下各有差，即日降雨。六月，京师及郡国四十大水，大风，雨雹。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月戊辰，诏曰“昔在帝王，承天理民，莫不据璇机玉衡，以齐七政。朕以不德，遵奉大业，而阴阳差越，变异并见，万民饑流，羌貊叛戾。夙夜克己，忧心京京。间令公卿郡国举贤良方正，远求博选，开不讳之路，冀得至谋，以鉴不逮，而所对皆循尚浮言，无卓尔异闻。其百僚及郡国吏人，有道术明习灾异阴阳之度璇机之数者，各使指变以闻。二千石长吏明以诏书，博衍幽隐，朕将亲览，待以不次，冀获嘉谋，以承天诫”",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "闰月辛丑，广川王常保薨，无子，国除。癸未，蜀郡徼外羌举土内属。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月庚子，诏王国官属墨绶下至郎、谒者，其经明任博士，居乡里有廉清孝顺之称、才任理人者，国相岁移名，与计偕上尚书，公府通调，令得外补。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月庚寅，禀济阴、山阳、玄菟贫民。征西校尉任尚与先零羌战于平襄，尚军败绩。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十一月辛酉，拜邓骘为大将军，征还京师，留任尚屯陇右。先零羌滇零称天子于北地，遂寇三辅，东犯赵、魏，南入益州，杀汉中太守董炳。十二月辛卯，禀东郡、巨鹿、广阳、安定、定襄、沛国贫民。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "广汉塞外参狼羌降，分广汉北部为属国都尉。是岁，郡国十二地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三年春正月庚子，皇帝加元服。大赦天下。赐王、主、贵人、公、卿以下金帛各有差。男子为父后，及三老、考悌、力田爵，人二级，流民欲占者人一级。遣骑都尉任仁讨先零羌，不利，羌遂破没临洮。高句骊遣使贡献。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月，京师大饑，民相食。壬辰，公卿诣阙谢。诏曰“朕以幼冲，奉承鸿业，不能宣流风化，而感逆阴阳，至令百姓饑荒，更相啖食。永怀悼叹，若坠渊水。咎在朕躬，非群司之责，而过自贬引，重朝廷之不德。其务思变复，以助不逮”癸巳，诏以鸿池假与贫民。壬寅，司徒鲁恭免。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月丙寅，大鸿胪九江夏勤为司徒。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三公以国用不足，奏令吏人入钱谷，得为关内侯、虎贲羽林郎、五大夫、官府吏、缇骑、营士各有差。己巳，诏上林、广成苑可垦辟者，赋与贫民。甲申，清河王虎威薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月丙申，封乐安王宠子延平为清河王。丁酉，沛王正薨。癸丑，京师大风。六月，乌桓寇代郡、上谷、涿郡。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月，海贼张伯路等寇略缘海九郡，遣侍御史庞雄督州、郡兵讨破之。庚子，诏长吏案行在所，皆令种宿麦蔬食，务尽地力，其贫者给种饷。九月，雁门乌桓及鲜卑叛，败五原郡兵于高渠谷。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月，南单于叛，围中郎将耿种于美稷。十一月，遣行车骑将军何熙讨之。十二月辛酉，郡国九地震。乙亥，有星孛于天苑。是岁，京师及郡国四十一雨水雹。并、凉二州大饑，人相食。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "四年春正月元日，会，彻乐，不陈充庭车。辛卯，诏以三辅比遭寇乱，人庶流冗，除三年逋租、过更、口算、刍稿。禀上郡贫民各有差。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "海贼张伯路复与勃海、平原剧贼刘文河、周文光等攻厌次，杀县令，遣御史中丞王宗督青州刺史法雄讨破之。度辽将军梁慬、辽东太守耿夔讨破南单于於属国故城。丙午，诏减百官及州、郡、县奉各有差。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月丁巳，禀九江贫民。南匈奴寇常山。乙丑，初置长安、雍二营都尉官。乙亥，诏自建初以来，诸祅言它过坐徙边者，各归本郡。其没入官为奴婢者，免为庶人。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "诏谒者刘珍及《五经》博士，校定东观《五经》、诸子、传记、百家艺术，整齐脱误，是正文字。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月，南单于降。先零羌寇褒中，汉中太守郑勤战殁。徙金城郡都襄武。戊子，杜陵园火。癸巳，郡国九地震。夏四月，六州蝗。丁丑，大赦天下。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月乙酉，三郡大水。己卯，骑都尉任仁下狱死。九月甲申，益州郡地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月甲戌，新野君阴氏薨，使司空持节护丧事。大将军邓骘罢。五年春正月庚辰朔，日有食之。丙戌，郡国十地震。己丑，太尉张禹免。甲申，光禄勋李脩为太尉。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月丁卯，诏省减郡国贡献太官口食，先零羌寇河东，遂至河内。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月，诏陇西徙襄武，安定徙美阳，北地徙池阳，上郡徙衙。夫馀夷犯塞，杀伤吏人。闰月丁酉，赦凉州河西四郡。戊戌，诏曰：",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "朕以不德，奉郊庙，承大业，不能兴和降善，为人祈福。灾异蜂起，寇贼纵横，夷狄猾夏，戎事不息，百姓匮乏，疲于征发。重以蝗虫滋生，害及成麦，秋稼方收，甚可悼也。朕以不明，统理失中，亦未获忠良以毗阙政。传曰“颠而不扶，危而不持，则将焉用彼相矣”公卿大夫将何以匡救，济斯艰厄，承天诫哉。盖为政之本，莫若得人，褒贤显善，圣制所先。“济济多士，文王以宁”。思得忠良正直之臣，以辅不逮。其令三公、特进、侯、中二千石、二千石、郡守、诸侯相举贤良方正、不道术、达于政化、能直言极谏之士各一人，及至孝与众卓异者，并遣诣公车，朕将亲览焉。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月甲辰，乐成王巡薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月己巳，诏三公、特进、九卿、校尉，举列将子孙明晓战陈任将帅者。九月，汉阳人杜琦、王信叛，与先零诸种羌攻陷上邽城。十二月，汉阳太守赵博遣额刺杀杜琦。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "是岁，九州蝗，郡国八雨水。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六年春正月庚申，诏越巂置长利、高望、始昌三苑，又令益州郡置万岁苑，犍为置汉平苑。三月，十州蝗。夏四月乙丑，司空张敏罢。己卯，太常刘恺为司空。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月，旱。丙寅，诏令中二千石下至黄绶，一切复秩还赎，赐爵各有差。戊辰，皇太后幸雒阳寺，录囚徒，理冤狱。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月壬辰，豫章、员谿、原山崩。辛巳，大赦天下。遣侍御史唐喜讨汉阳贼王信，破斩之。冬十一月辛丑，护乌桓校尉吴祉下狱死。是岁，先零羌滇零死，子零昌复袭伪号。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "七年春正月庚戌，皇太后率大臣命妇谒宗庙。二月丙午，郡国十八地震。夏四月乙未，平原王胜薨。丙申晦，日有食之。五月庚子，京师大雩。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋，护羌校尉侯霸、骑都尉马贤破先零羌。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月丙寅，京师大风，蝗虫飞过洛阳。诏赐民爵。郡国被蝗伤稼十五以上，勿收今年田租。不满者，以实除之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月，调零陵、桂阳、豫章、会稽租米，赈给南阳、广陵、下邳、彭城、山阳、庐江、九江饑民。又调滨水县谷输敖仓。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "元初元年春正月甲子，改元元初。赐民爵，人二级，孝悌、力田人三级，爵过公乘，得移与子若同产、同产子，民脱无名数及流民欲占者人一级。鳏、寡、孤、独、笃癃贫不能自存者谷，人三斛。贞妇帛，人一匹。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月己卯，日南地坼。三月癸酉，日有食之。夏四月丁酉，大赦天下。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "京师及郡国五旱、蝗。诏三公、特进、列侯、中二千石、二千石、郡守举敦厚质直者，各一人。五月，先零羌寇雍城。六月丁巳，河东地陷。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月，蜀郡夷寇蚕陵，杀县令。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月乙丑，太尉李脩罢。先零羌寇武都、汉中，绝陇道。辛未，大司农山阳司马苞为太尉。冬十月戊子朔，日有食之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "先零羌败凉州刺史皮阳于狄道。乙卯，诏除三辅三岁田租、更赋、口算。十一月。是岁，郡国十五地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二年春正月，诏禀三辅及并、凉六郡流冗贫人。蜀郡青衣道夷奉献内属。修理西门豹所分漳水为支渠，以溉民田。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月戊戌，遣中谒者收葬京师客死无家属及棺椁朽败者，皆为设祭。其有家属，尤贫无以葬者，赐钱人五千。辛酉，诏三辅、河内、河东、上党、赵国、太原各修理旧渠，通利水道，以溉公私田畴。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月癸亥，京师大风。先零羌寇益州，遣中郎将尹就讨之。夏四月丙午，立贵人阎氏为皇后。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月，京师旱，河南及郡国十九蝗。甲戌，诏曰“朝廷不明，庶事失中，灾异不息，忧心悼惧。被蝗以来，七年于兹，而州、郡隐匿，裁言顷亩。今群飞蔽天，为害广远，所言所见，宁相副邪。三司之职，内外是监，即不奏闻，又无举正。天灾至重，欺罔罪大。今方盛夏，且复假贷，以观厥后。其务消救灾眚，安辑黎元”",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月丙戌，太尉司马苞薨。洛阳新城地裂。秋七月辛巳，太仆太山马英为太尉。八月，辽东鲜卑围无虑县。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月，又攻夫犁营，杀县令。壬午晦，日有食之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月，遣中郎将任尚屯三辅。诏郡国中都官系囚减死一等，勿笞，诣冯翊、扶风屯，妻子自随，占著所在。女子勿输。亡命死罪以下赎，各有差。其吏人聚为盗贼，有悔过者，除其罪。乙未，右扶风仲光、安定太守杜恢、京兆虎牙都尉耿溥与先零羌战于丁奚城，光等大败，并没。左冯翊司马钧下狱，自杀。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十一月庚申，郡国十地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十二月，武陵澧中蛮叛，州、郡击破之。己酉，司徒夏勤罢。庚戌，司空刘恺为司徒，光禄勋袁敞为司空。三年春正月甲戌，修理太原旧沟渠，溉灌官私田。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "东平陆上言木连理。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "苍、郁林、合浦蛮夷反叛，二月，遣侍御史任逴督州、郡兵讨之。郡国十地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月辛亥，日有食之。丙辰，赦苍梧、郁林、合浦、南海吏人为贼所迫者。夏四月，京师旱。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月，武陵蛮复叛，州、郡讨破之。癸酉，度辽将军邓遵率南匈奴击先零羌于灵州，破之。越巂徼外夷举种内属。六月，中郎将任尚遣兵击破先零羌于丁奚城。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月，武陵蛮复叛，州、郡讨平之。缑氏地坼。九月辛巳，赵王宏薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十一月，苍梧、郁林、合浦蛮夷降。丙戌，初听大臣、二千石、刺史行三年丧。癸卯，郡国九地震。十二月丁巳，任尚遣兵击破先零羌于北地。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "四年春二月乙巳朔，日有食之。乙卯，大赦天下。壬戌，武库灾。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月戊申，司空袁敞薨。己巳，鲜卑寇辽西，辽西郡兵与乌桓击破之。五月丁丑，太常李郃为司空。六月戊辰，三郡雨雹。秋七月辛丑，陈王钧薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "京师及郡国十雨水。诏曰“今年秋稼茂好，垂可收获，而连雨未霁，惧必淹伤。夕惕惟忧，思念厥咎。夫霖雨者，人怨之所致。其武吏以威暴下，文吏妄行苛刻，乡吏因公生奸，为百姓所患苦者，有司显明其罚。又《月令》仲秋养衰老，授几杖，行糜粥。方今案比之时，郡、县多不奉行。虽有糜粥，糠秕相半，长吏怠事，莫有躬亲，甚违诏书养老之意。其务崇仁恕，赈护寡独，称朕意焉”",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月，护羌校尉任尚使客刺杀叛羌零昌。冬十一月己卯，彭城王恭薨。十二月，赵巂夷寇遂久，杀县令。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "甲子，任尚及骑都尉马贤与先零羌战于富平上河，大破之。虔人羌率众降，陇右平。是岁，郡国十三地震。五年春正月，越巂夷叛。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月壬戌，中山王宪薨。三月，京师及郡国五旱，诏禀遭旱贫人。夏六月，高句骊与秽貊寇玄菟。秋七月，越巂蛮夷及旄牛豪叛，杀长吏。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "丙子，诏曰“旧令制度，各有科品，欲令百姓务崇节约。遭永初之际，人离荒厄，朝廷躬自菲薄，去绝奢饰，食不兼味，衣无二采。比年虽获丰穰，尚乏储积，而小人无虑，不图久长，嫁聚送终，纷华靡丽，至有走卒奴婢被绮谷，著珠玑。京师尚若斯，何以示四远。设张法禁，恳恻分明，而有司惰任，讫不奉行。秋节既立，鸷鸟将用，且复重申，以观后效”",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月丙申朔，日有食之。鲜卑寇代郡，杀长吏。冬十月，鲜卑寇上谷。十二月丁巳，中郎将任尚有罪，弃市。是岁，郡国十四地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六年春二月乙巳，京师及郡国四十二地震，或坼裂，水泉涌出。壬子，诏三府选掾属高第，能惠利牧养者各五人，光禄勋与中郎将选孝廉郎宽博有谋、清白行高者五十人，出补令、长、丞、尉。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "乙卯，诏曰“夫政，先京师，后诸夏。《月令》仲春养幼小，存诸孤，季春赐贫穷，赈乏绝，省妇使，表贞女，所以顺阳气，崇生长也。其赐人尤贫困、孤弱、单独谷，人三斛。贞妇有节义十斛，甄表门闾，旌显厥行”",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月庚辰，始立六宗，祀于洛城西北。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月，会稽大疫，遣光禄大夫将太医循行疾病，赐棺木，除田租、田赋。沛国，勃海大风，雨雹。五月，京师旱。六月丁丑，乐成王宾薨。丙戌，平原王得薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "秋七月，鲜卑寇马城，度辽将军邓遵率南单于击破之。九月癸巳，陈王竦薨。十二月戊午朔，日有食之，既。郡国八地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "是岁，永昌、益州蜀郡夷叛，与越巂夷杀长吏，燔城邑，益州刺史张乔讨破降之。永宁元年春正月甲辰，任城王安薨。三月丁酉，济北王寿薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "车师后王叛，杀部司马。沈氐羌寇张掖。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月丙寅，立皇子保为皇太子，改元永宁，大赦天下。赐王、主、三公、列侯下至郎吏、从官金、帛。又赐民爵及布、粟各有差。己巳，绍封陈王羡子崇为陈王，济北王子苌为乐成王，河间王子翼为平原王。壬午，琅邪王寿薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月，沈氐种羌叛，寇张掖，护羌校尉马贤讨沈氐羌，破之。秋七月乙酉朔，日有食之。冬十月己巳，司空李郃免。癸酉，卫尉庐江陈褒为司空。自三月至是月，京师及郡国三十三大风，雨水。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十二月，永昌徼外掸国谴使贡献。戊辰，司徒刘恺罢。辽西鲜卑降。癸酉，太常杨震为司徒。是岁，郡国二十三地震。夫馀王遣子诣阙贡献。烧当羌叛。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "建光元年春正月，幽州刺史冯焕率二郡太守讨高句骊、秽貊，不克。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二月癸亥，大赦天下。赐诸园贵人、王、主、公、卿以下钱、布各有差。以公、卿、校尉、尚书子弟一人为郎、舍人。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月癸巳，皇太后邓氏崩。丙午，葬和熹皇后。丁未，乐安王宠薨。戊申，追尊皇考清河孝王曰孝德皇。皇妣左氏曰孝德皇后，祖妣宋贵人曰敬隐皇后。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月，秽貊复与鲜卑寇辽东，辽东太守蔡讽追击，战殁。丙辰，以广川并清河国。丁巳，尊孝德皇元妃耿氏为甘陵大贵人。甲子，乐成王苌有罪，废为临湖侯。己巳，令公、卿、特进、侯、中二千石、二千石、郡国守相，举有道之士各一人。赐鳏、寡、孤、独、贫不能自存者谷，人三斛。甲戌，辽东属国都尉庞奋，承伪玺书杀玄菟太守姚光。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月庚辰，特进邓骘及度辽将军邓遵，并以谮自杀。丙申，贬平原王翼为都乡侯。秋七月己卯，改元建光，大赦天下。壬寅，太尉马英薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月，护羌校尉马贤讨烧当羌于金城，不利。甲子，前司徒刘恺为太尉。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "鲜卑寇居庸关，九月，云中太守成严击之，战殁。鲜卑围乌桓校尉于马城，度辽将军耿夔救之。戊子，幸卫尉冯石府。是秋，京师及郡国二十九雨水。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十一月己丑，郡国三十五地震，或坼裂。诏三公以下，各上封事陈得失。遣光禄大夫案行，赐死者钱，人二千。除今年田租。其被灾甚者，勿收口赋。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "鲜卑寇玄菟。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "庚子，复断大臣二千石以上服三年丧。癸卯，诏三公、特进、侯、卿、校尉，举武猛堪将帅者各五人。丙午，诏京师及郡国被水雨份稼者，随顷亩减田租。甲子，初置渔阳营兵。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十二月，高句骊、马韩、秽貊围玄菟城，夫馀王遣子与州、郡并力讨破之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "延光元年春二月，夫馀王遣子将兵救玄菟，击高句骊、马韩、秽貊，破之，遂遣使贡献。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月丙午，改元延光。大赦天下。还徙者，复户邑属籍。赐民爵及三老、孝悌、力田，人二级。加赐鳏、寡、孤、独、笃癃、贫不能自存者粟，人三斛。贞妇帛，人二匹。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月癸未，京师郡国二十一雨雹。癸巳，司空陈褒免。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月庚戌，宗正彭城刘授为司空。己巳，改乐成国为安平，封河间王开子得为安平王。六月，郡国蝗。秋七月癸卯，京师及郡国十三地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "高句骊降。虔人羌叛，攻谷罗城，度辽将军耿夔讨破之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月戊子，阳陵园寝火。辛卯，九真言黄龙见无功。己亥，诏三公、中二千石，举刺史、二千石、令、长、相，视事一岁以上至十岁，清白爱利、能赖身率下、防奸理烦、有益于人者，无拘官簿。刺史举所部，郡国太守、相举墨绶，隐亲悉心，勿取浮华。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "九月甲戌，郡国二十七地震。冬十月，鲜卑寇雁门、定襄。十一月，鲜卑寇太原。烧光羌豪降。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十二月，九真徼外蛮夷贡献内属。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "是岁，京师及郡国二十七雨水，大风，杀人。诏赐压、溺死者年七岁以上钱，人二千。其坏败庐舍、失亡谷食，粟，人三斛。又田被淹伤者，一切勿收田租。若一家皆被灾害而弱小存者，郡、县为收敛之。虔人羌反，攻谷罗城，度辽将军耿夔讨破之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "二年春正月，旄牛夷叛，寇灵关，杀县令。益州刺史蜀郡西部都尉讨之。诏选三署郎及吏人能通《古文尚书》、《毛诗》、《谷梁春秋》各一人。丙辰，河东、颍川大风。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏六月壬午，郡国十一大风。九真言嘉禾生。丙申，北海王普薨。秋七月，丹阳山崩。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月庚午，初令三署郎通达经术任牧民者，视事三岁以上，皆得察举。九月，郡国五雨水。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月辛未，太尉刘恺罢。甲戌，司徒杨震为太尉，光禄勋东莱刘憙为司徒。十一月甲辰，校猎上林苑。鲜卑败南匈奴于曼柏。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "是岁，分蜀郡西部为属国都尉。京师及郡国三地震。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三年春二月丙子，东巡狩。丁丑，告陈留太守，祠南顿君、光武皇帝于济阳，复济阳今年田租、刍稿。庚寅，遣使者祠唐尧于成阳。戊子，济南上言，凤皇集台县丞霍收舍树上。赐台长帛五十匹、丞二十匹、尉半之、吏卒人三匹。凤皇所过亭部，无出今年田租。赐男子爵，人二级。辛卯，幸太山，柴告岱宗。齐王无忌、北海王翼、乐安王延来朝。壬辰，宗祀五帝于汶上明堂。癸巳，告祀二祖、六宗，劳赐郡、县，作乐。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月甲午，陈王崇薨。戊戌，祀孔子及七十二弟子于阙里，自鲁相、令、丞、尉及孔氏亲属、妇女、诸生悉会，赐褒成侯以下帛各有差。还，幸东平，至东郡，历魏郡、河内。壬戌，车驾还京师，幸太学。是日，太尉杨震免。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月乙丑，车驾入宫，假于祖祢。壬戌，沛国言甘露降丰县。戊辰，光禄勋冯石为太尉。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "五月，南匈奴左曰逐王叛，使匈奴中郎将马翼讨破之。曰南徼外蛮夷内属。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月，鲜卑寇玄菟。庚午，阆中山崩。辛未，扶风言白鹿见雍。辛巳，遣侍御史分行青、冀二州灾害，督录盗贼。秋七月丁酉，初复右校、左校令丞官。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "日南徼外蛮豪帅诣阙贡献。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冯翊言甘露降频阳、衙。颍川上言木连理。白鹿、麒麟见阳翟。鲜卑寇高柳。梁王坚薨。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "八月辛巳，大鸿胪耿宝为大将军。戊子，颍川上言麒麟一、白虎二见阳翟。九月丁酉，废皇太子保为济阴王。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "乙巳，诏郡国中都官死罪系囚减罪一等，诣敦煌、陇西及度辽营。其右趾以下及亡命者赎，各有差。辛亥，济南上言黄龙见历城。庚申晦，日有食之。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "冬十月，行幸长安。壬午，新丰上言凤皇集西界亭。丁亥，会三辅守、令、掾史于长安，作乐。闰月乙未，祠高庙，遂有事十一陵，历观上林、昆明池。遣使者祠太上皇于万年，以中牢祠萧何、曹参、霍光。十一月乙丑，至自长安。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "十二月乙未，琅邪言黄龙见诸县。是岁，京师及郡国二十三地震。三十六雨水，疾风，雨雹。四年春正月壬午，东郡言黄龙二、麒麟一见濮阳。二月乙亥，下邳王衍薨。甲辰，南巡狩。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "三月戊午朔，日有食之。庚申，幸宛，帝不豫。辛酉，令大将军耿宝行太尉事。祠章陵园庙，告长沙、零陵太守，祠定王、节侯、郁林府君。乙丑，自宛还。丁卯，幸叶，帝崩于乘舆，年三十二。秘不敢宣，所在上食问起居如故。庚午，还宫。辛未夕，乃发丧。尊皇后为皇太后。太后临朝，以后兄大鸿胪阎显为车骑将军，定策禁中，立章帝孙济北惠王寿子北乡侯懿。甲戌，济南王香薨。乙酉，北乡侯即皇帝位。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "夏四月丁酉，太尉冯石为太傅，司徒刘熹为太尉，参录尚书事。前司空李郃为司徒。辛卯，大将军耿宝、中常侍樊丰、侍中谢恽、周广、乳母野王君王圣，坐相阿党，丰、恽、广下狱死，宝自杀，圣徙雁门。己酉，葬孝安皇帝于恭陵。庙曰恭宗。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "六月乙巳，大赦天下。诏先帝巡狩所幸，皆半入今年田租。秋七月，西域长史班勇击车师后王，斩之。丙午，东海王肃薨。冬十月丙午，越巂山崩。辛亥，少帝薨。是冬，京师大疫。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "论曰：孝安虽称尊享御，而权归邓氏，至乃损彻膳服，克念政道。然令自房帷，威不逮远，始失根统，归成陵敝。遂复计金授官，移民逃寇，推咎台衡，以答天眚。既云哲妇，亦“惟家之索”矣。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五·孝安帝纪第五",
    "text": "赞曰：安德不升，秕我王度。降夺储嫡，开萌邪蠹。冯石承欢，杨公逢怒。彼日而微，遂祲天路。",
    "chapter_url": "https://duguoxue.com/ershisishi/3314.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "孝顺皇帝讳保，安帝之子也。母李氏，为阎皇后所害。永宁元年，立为皇太子。延光三年，安帝乳母王圣、大长秋江京、中常侍樊丰谮太子乳母王男、厨监邴吉，杀之，太子数为叹息。王圣等惧有后祸，遂与丰、京共构陷太子，太子坐废为济阴王。明年三月，安帝崩，北乡侯立，济阴王以废黜，不得上殿亲临梓宫，悲号不食，内外群僚莫不哀之。及北乡侯薨，车骑将军阎显及江京，与中常侍刘安、陈达等白太后，秘不发丧，而更征立诸国王子，乃闭宫门，屯兵自守。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十一月丁巳，京师及郡国十六地震。是夜，中黄门孙程等十九人共斩江京、刘安、陈达等，迎济阴王于德阳殿西钟下，即皇帝位，年十一。近臣尚书以下，从辇到南宫，登云台，召百官。尚书令刘光等奏言“孝安皇帝圣德明茂，早弃天下。陛下正统，当奉宗庙，而奸臣交构，遂令陛下龙潜蕃国，群僚远近莫不失望。天命有常，北乡不永。汉德盛明，福祚孔章。近臣建策，左右扶翼，内外同心，稽合神明。陛下践祚，奉遵鸿绪，为郊庙主，承续祖宗无穷之烈，上当天心，下厌民望。而即位仓卒，典章多缺，请条案礼仪，分别具奏”制曰“可”乃召公卿百僚，使虎贲、羽林士屯南、北宫诸门。阎显兄弟闻帝立，率兵入北宫，尚书郭镇与交锋刃，遂斩显弟卫尉景。戊午，遣使者入省，夺得玺绶，乃幸嘉德殿，遣侍御史持节收阎显及其弟城门校尉耀、执金吾晏，并下狱诛。己未，开门，罢屯兵。壬戌，诏司隶校尉“惟阎显、江京近亲当伏辜诛，其馀务崇宽贷”壬申，谒高庙。癸酉，谒光武庙。乙亥，诏益州刺史罢子午道，通褒斜路。己卯，葬少帝以诸王礼。司空刘授免。赐公卿以下钱、谷各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十二月甲申，以少府河南陶敦为司空。令郡国守、相视事未满岁者，一切得举孝廉吏。登卯，尚书奏请下有司，收还延光三年九月丁酉以皇太子为济阴王诏书。奏可。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "京师大疫。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "辛亥，诏公卿、郡守、国相，举贤良方正、能直言极谏之士各一人。尚书令以下从辇幸南宫者，皆增秩赐布各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "永建元年春正月甲寅，诏曰“先帝圣德，享祚未永，早弃鸿烈。奸慝缘间，人庶怨讟，上干和气，疫疠为灾。朕奉承大业，未能宁济。盖至理之本，稽弘德惠，荡涤宿恶，与人更始。其大赦天下。赐男子爵，人二级，为父后、三老、孝悌、力田人三级，流民欲自占者一级。鳏、寡、孤、独、笃癃、贫不能自存者粟，人五斛。贞妇帛，人三匹。坐法当徙，勿徙。亡徒当传，勿传。宗室以罪绝，皆复属籍。其与阎显、江京等交通者，悉勿考。勉修厥职，以康我民”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "辛未，皇太后阎氏崩。辛巳，太傅冯石、太尉刘熹、司徒李郃免。二月甲申，葬安思皇后。丙戌，太常桓焉为太傅。大鸿胪朱宠为太尉，参录尚书事。长乐少府九江朱伥为司徒。赐百官随辇宿卫及拜除者布各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "陇西钟羌叛，护羌校尉马贤讨破之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏五月丁丑，诏幽、并、凉州刺史，使各实二千石以下至黄绶，年老劣弱不任军事者，上名。严敕障塞，缮设屯备，立秋之后，简习戎马。六月己亥，封济南王错子显为济南王。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月庚午，卫尉来历为车骑将军。八月，鲜卑寇代郡，代郡太守李超战殁。九月辛亥，初令三公、尚书入奏事。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月辛巳，诏减死罪以下徙边。其亡命赎，各有差。丁亥，司空陶敦免。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "鲜卑犯边。庚寅，遣黎阳营兵出屯中山北界。告幽州刺史，其令缘边郡增置步兵，死屯塞下。调五营弩师，郡举五人，令教习战射。壬寅，廷尉张皓为司空。甲辰，诏以疫疠水潦，令人半输今年田租。伤害什四以上，勿收责。不满者，以实除之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十二月辛巳，赐王、主、贵人、公卿以下布各有差。二年春正月戊申，乐安王鸿来朝。丁卯，常山王章薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月，鲜卑寇辽东、玄菟。甲辰，诏禀贷荆、豫、兖、冀四州流冗贫人，所在安业之。疾病致医药。护乌桓校尉耿晔率南单于击鲜卑，破之。三月，旱，遣使者录囚徒。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "疏勒国遣使奉献。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏六月乙酉，追尊谥皇妣李氏为恭愍皇后，葬于恭北陵。西域长史班勇、敦煌太守张朗讨焉耆、尉犁、危须三国，破之。并遣子贡献。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月甲戌朔，日有食之。壬午，太尉朱宠、司徒朱伥罢。庚子，太常刘光为太尉，录尚书事。光禄勋许敬为司徒。辛丑，下邳王成薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三年春正月丙子，京师地震，汉阳地陷裂。甲午，诏实核伤害者，赐年七岁以上钱，人二千。一家被害，郡县为收敛。乙未，诏勿收汉阳今年田租、田赋。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月癸卯，遣光禄大夫案行汉阳及河内、魏郡、陈留、东郡，禀贷贫人。六月，旱。遣使者录囚徒，理轻系。甲寅，济南王显薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月丁酉，茂陵园寝灾，帝缟素避正殿。辛亥，使太常王龚持节告祠茂陵。九月，鲜卑寇渔阳。冬十二月己亥，太傅桓焉免。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "是岁，车骑将军来历罢。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "四年春正月丙寅，诏曰“朕托王公之上，涉道日寡，政失厥中，阴阳气隔，寇盗肆暴，庶狱弥繁，忧悴永叹，疢如疾首。《诗》云：君子如祉，乱庶遄已。三朝之会，朔旦立春，嘉与海内洗心自新。其赦天下。从甲寅赦令已来复秩属籍，三年正月已来还赎。其阎显、江京等知识婚姻禁锢，一原除之。务崇宽和，敬顺时令，遵典去苛，以称朕意”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "丙子，帝加元服。赐王、主、贵人、公卿以下金、帛各有差。赐男子爵及流民欲占者人一级。为父后、三老、孝悌、力田人二级。鳏、寡、孤、独、笃癃、贫不能自存帛，人一匹。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月戊戌，诏以民入山凿石，发泄藏气，敕有司检察所当禁绝，如建武、永平故事。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏五月壬辰，诏曰“海内颇有灾异，朝廷修政，太官减膳，珍玩不御。而桂阳太守文砻，不惟竭忠，宣畅本朝，而远献大珠，以求幸媚，今封以还之”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "五州雨水。秋八月庚子，遣使实核死亡，收敛禀赐。丁巳，太尉刘光、司空张皓免。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "九月，复安定、北地、上郡归旧土。癸酉，大鸿胪庞参为太尉，录尚书事。太常王龚为司空。冬十一月庚辰，司徒许敬免。鲜卑寇朔方。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十二月乙卯，宗正刘崎为司徒。是岁，分会稽为吴郡。拘弥国遣使贡献。五年春正月，疏勒王遣侍子，及大宛、莎车王皆奉使贡献。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月，京师旱。辛巳，诏郡国贫人被灾者，勿收责今年过更。京师及郡国十二蝗。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月丙辰，诏郡国中都官死罪系囚皆减罪一等，诣北地、上郡、安定戍。乙亥，定远侯班始坐杀其妻阴城公主，腰斩，同产皆弃市。六年春二月庚午，河间王开薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月辛亥，复伊吾屯田，复置伊吾司马一人。秋九月辛巳，缮起太学。护乌桓校尉耿晔遣兵击鲜卑，破之。丁酉，于阗王遣侍子贡献。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十一月辛亥，诏曰“连年灾潦，冀部尤甚。比蠲除实伤，赡恤穷匮，而百姓犹有弃业，流亡不绝。疑郡县用心怠惰，恩泽不宣。《易》美损上益下，《书》称安民则惠。其令冀部勿收今年田租、刍稿”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十二月，日南徼外叶调国、掸国遣使贡献。壬申，客星出牵牛。于阗王遣侍子诣阙贡献。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "阳嘉元年春正月乙巳，立皇后梁氏。赐爵，人二级，三老、孝悌、力田三级，爵过公乘，得移与子若同产、同产子，民无名数及流民欲占著者人一级。鳏、寡、孤、独、笃癃、贫不能自存者粟，人五斛。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月，海贼曾旌等寇会稽，杀句章、鄞、鄮三县长，攻会稽东部都尉。诏缘海县各屯兵戍。丁巳，皇后谒高庙、光武庙，诏禀甘陵贫人，大小口各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "京师旱。庚申，敕郡国二千石各祷名山岳渎，遣大夫、谒者诣嵩高、首阳山，并祠河、洛，请雨。戊辰，雩。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "以冀部比年水潦，民食不赡，诏案行禀贷，劝农功，赈乏绝。甲戌，诏曰“政失厥和，阴阳隔并，冬鲜宿雪，春无澍雨。分祷祈请，靡神不萗。深恐在所慢违如在之义，今遣侍中王辅等，持节分诣岱山、东海、荥阳、河、洛，尽心祈焉”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月，杨州六郡妖贼章河等寇四十九县，杀伤长吏。庚寅，帝临辟雍飨射，大赦天下，改元阳嘉。诏宗室绝属籍者，一切复籍。禀冀州尤贫民，勿收今年更、租、口赋。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏五月戊寅，阜陵王恢薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月，史官始作候风地动铜仪。丙辰，以太学新成，试明经下第者补弟子，增甲、乙科员各十人。除郡国耆儒九十人补郎、舍人。九月，诏郡国中都官系囚皆减死一等，亡命者赎，各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "鲜卑寇辽东。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十一月甲申，望都、蒲阴狼杀女子九十七人，诏赐狼所杀者钱，人三千。辛卯，初令郡国举孝廉，限年四十以上，诸生通章句，文吏能笺奏，乃得应选。其有茂才异行，若颜渊、子奇，不拘年齿。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十二月丁未，东平王敞薨。庚戌，复置玄菟郡屯田六部。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "闰月丁亥，令诸以诏除为郎，年四十以上课试如孝廉科者，得参廉选，岁举一人。戊子，客星出天苑。辛卯，诏曰“间者以来，吏政不勤，故灭咎屡臻，盗贼多有。退省所由，皆以选举不实，官非其人，是以天心未得，人情多怨。《书》歌股肱，《诗》刺三事。今刺史、二千石之选，归任三司。其简序先后，精核高下，岁月之次，文武之宜，务存厥衷”庚子，恭陵百丈庑灾。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "是岁，起西苑，修饰宫殿。二年春二月甲申，诏以吴郡、会稽饑荒，贷人种粮。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月，使匈奴中郎将王稠率左骨都侯等击鲜卑，破之。辛酉，除京师耆儒年六十以上四十八人补郎、舍人及诸王国郎。夏四月，复置陇西南部都尉官。己亥，京师地震。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "五月庚子，诏曰“朕以不德，统奉鸿业，无以奉顺乾坤，协序阴阳，灾眚屡见，咎征仍臻。地动之异，发自京师，矜矜祗畏，不知所裁。群公卿士将何以匡辅不逮，奉答戒异。异不空设，必有所应，其各悉心直言厥咎，靡有所讳”戊午，司空王龚免。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "六月辛未，太常鲁国孔扶为司空。疏勒国献师子、封牛。丁丑，洛阳地陷。是月，旱。秋七月己未，太尉庞参免。八月己巳，大鸿胪沛国施延为太尉。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "鲜卑寇代郡。冬十月庚午，行礼辟雍，奏应钟，始复黄钟，作乐器随月律。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三年春二月己丑，诏以久旱，京师诸狱无轻重皆且勿考竟，须得澍雨。三月庚戌，益州盗贼劫质令长，杀列侯。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月丙寅，车师后部司马率后部王加特奴等掩击匈奴，大破之，获其季母。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "五月戊戌，制诏曰“昔我太宗，丕显之德，假于上下，俭以恤民，政致康乂。朕秉事不明，政失厥道，天地谴怒，大变仍见。春夏连旱，寇贼弥繁，元元被害，朕甚愍之。嘉与海内洗心更始。其大赦天下，自殊死以下谋反大逆诸犯不当得赦者，皆赦除之。赐民年八十以上米，人一斛，肉二十斤，酒五斗。九十以上加赐帛，人二匹，絮三斤”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月庚戌，钟羌寇陇西、汉阳。冬十月，护羌校尉马续击破之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十一月壬寅，司徒刘崎、司空孔扶免。乙巳，大司农南郡黄尚为司徒，光禄勋河东王卓为司空。丙午，武都塞上屯羌及外羌攻破屯官，驱略人畜。四年春二月丙子，初听中官得以养子为后，世袭封爵。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "自去冬旱，至于是月。谒者马贤击钟羌，大破之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月甲子，太尉施延免。戊寅，执金吾梁商为大将军，前太尉庞参为太尉。六月己未，梁王匡薨。秋七月己亥，济北王登薨。闰月丁亥朔，日有食之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月，乌桓寇云中。十一月，围度辽将军耿晔于兰池，发诸郡兵救之，乌桓退走。十二月甲寅，京师地震。永和元年春正月，夫馀王来朝。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "乙卯，诏曰“朕秉政不明，灾眚屡臻。典籍所忌，震食为重。今日变方远，地摇京师，咎征不虚，必有所应。群公百僚其各上封事，指陈得失，靡有所讳”己巳，宗祀明堂，登灵台，改元永和，大赦天下。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月，偃师蝗。冬十月丁亥，承福殿火，帝避御云台。十一月丙子，太尉庞参罢。十二月，象林蛮夷叛。乙巳，以前司空王龚为太尉。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二年春正月，武陵蛮叛，围充县，又寇夷道。二月，广汉属国都尉击破白马羌。武陵太守李进击叛蛮，破之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月辛亥，北海王翼薨。乙卯，司空王卓薨。丁丑，光禄勋冯翊郭虔为司空。夏四月丙申，京师地震。五月，日南叛蛮攻郡府。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月，九真、交阯二郡兵反。八月庚子，荧惑犯南斗。江夏盗贼杀邾长。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月甲申，行幸长安，所过鳏、寡、孤、独、贫不能自存者赐粟，人五斛。庚子，幸未央宫，会三辅郡守、都尉及官属，劳赐作乐。十一月丙午，祠高庙。丁未，遂有事十一陵。丁卯，京师地震。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十二月乙亥，至自长安。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三年春二月乙亥，京师及金城、陇西地震，二郡山岸崩，地陷。戊子，太白犯荧惑。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月，九江贼蔡伯流寇郡界，及广陵，杀江都长。戊戌，遣光禄大夫案行金城、陇西，赐压死者年七岁以上钱，人二千。一家皆被害，为收敛之。除今年田租，尤甚者勿收口赋。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "闰月，蔡伯流等率众诣徐州刺史应志降。己酉，京师地震。五月，吴郡丞羊珍反，攻郡府，太守王衡破斩之。六月辛丑，琅邪王遵薨。九真太守祝良、交阯刺史张乔慰诱日南叛蛮，降之，岭外平。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月丙戌，济北王多薨。八月己未，司徒黄尚免。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "九月己酉，光禄勋长沙刘寿为司徒。丙戌，令大将军、三公各举故刺史、二千石及见令、长、郎、谒者、四府掾属刚毅武猛有谋谟任将帅者各二人，特进、卿、校尉各一人。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月，烧当羌寇金城，护羌校尉马贤击破之，羌遂相招而叛。十二月戊戌朔，日有食之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "四年春正月庚辰，中常侍张逵、蘧政、杨定等有罪诛，连及弘农太守张凤、安平相杨皓，下狱死。三月乙亥，京师地震。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月癸卯，护羌校尉马贤讨烧当羌，大破之。戊午，大赦天下。赐民爵及粟、帛各有差。五月戊辰，封故济北惠王寿子子安为济北王。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋八月，太原郡旱，民庶流冗。癸丑，遣光禄大夫案行禀贷，除更赋。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月戊午，校猎上林苑，历函谷关而还。十一月丙寅，幸广成苑。五年春二月戊申，京师地震。夏四月庚子，中山王弘薨。南匈奴左部句龙大人吾斯、车纽等叛，围美稷。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "五月，度辽将军马续讨吾斯、车纽，破之，使匈奴中郎将陈龟迫杀南单于。己丑晦，日有食之。目冻羌寇三辅，杀令长。丁丑，令死罪以下及亡命赎，各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "九月，令扶风、汉阳筑陇道坞三百所，置屯兵。辛未，太尉王龚罢。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "且冻羌寇武都，烧陇关。壬午，太常桓焉为太尉。丁亥，徙西河郡居离石，上郡居夏阳，朔方居五原。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "句龙吾斯等东引乌桓，西收羌胡，寇上郡，立车纽为单于。冬十一月辛巳，遣使匈奴中郎将张耽击破之，车纽降。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "六年春正月丙子，征西将军马贤与且冻羌战于射姑山，贤军败没，安定太守郭璜下狱死。诏贷王、侯国租一岁。闰月，恐唐羌寇陇西，遂及三辅。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月丁巳，有星孛于营室。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月，武威太守赵冲讨巩唐羌，破之。庚子，司空郭虔免。乙巳，河间王政薨。丙午，太仆赵戒为司空。夏五月庚子，齐王无忌薨。使匈奴中郎将张耽大破乌桓、羌胡于天山。恐唐羌寇北地。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "秋七月甲午，诏假民有赀者户钱一千。八月丙辰，大将军梁商薨。壬戌，河南尹梁冀为大将军。九月，诸种羌寇武威。辛亥晦，日有食之。冬十月癸丑，徙安定居扶风，北地居冯翔。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十一月庚子，以执金吾张乔行车骑将军事，将兵屯三辅。汉安元年春正月癸巳，宗祀明堂，大赦天下，改元汉安。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月丙辰，诏大将军、公、卿举贤良方正、能探赜索隐者各一人。秋七月，始置承华厩。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "八月，南匈奴左部大人句龙吾斯与薁鞬台耆等反叛。丁卯，遣侍中杜乔，光禄大夫周举，守光禄大夫郭遵、冯羡、栾巴、张纲、周栩、刘班等八人分行州、郡，班宣风化，举实臧否。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "九月庚寅，广陵盗贼张婴等寇郡县。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月辛未，太尉桓焉、司徒刘寿免。甲戌，行车骑将军张乔罢。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十一月壬午，司隶校尉赵峻为太尉，大司农胡广为司徒。癸卯，诏大将军、三公选武猛试用有效验任为将校者各一人。是岁，广陵贼张婴等诣太守张纲降。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二年春二月丙辰，鄯善国遣使贡献。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月庚戌，护羌校尉赵冲与汉阳太守张贡击烧何羌于参，破之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "六月乙丑，荧惑犯镇星。丙寅，立南匈奴守义王兜楼储为南单于。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月辛丑，令郡国中都官系囚殊死以下出缣赎，各有差。其不能入赎者，遣诣临羌县居作二岁。甲辰，减百官奉。丙午，禁沽酒，又贷王、侯国租一岁。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "闰月，赵冲击烧当羌于阿阳，破之。十一月，使匈奴中郎将马寔遣人刺杀句龙吾斯。十二月，杨、徐盗贼攻烧城寺，杀略吏民。是岁，凉州地百八十震。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "建康元年正月辛丑，诏曰“陇西、汉阳、张掖、北地、武威、武都，自去年九月已来，地百八十震，山谷坼裂，坏败城寺，杀害民庶。夷狄叛逆，赋役重数，内外怨旷，惟咎叹息。其遣光禄大夫案行，宣畅恩泽，惠此下民，勿为烦扰”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月庚子，沛王广薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "领护羌校尉卫琚追讨叛羌，破之。南郡、江夏盗贼寇掠城邑，州郡讨平之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月，使匈奴中郎将马寔击南匈奴左部，破之，于是胡羌、乌桓悉诣寔降。辛巳，立皇子炳为皇太子，改年建康，大赦天下。赐人爵各有差。秋七月丙午，清河王延平薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "八月，杨、徐盗贼范容、周生等寇掠城邑，遣御史中丞冯赦督州郡兵讨之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "庚午，帝崩于玉堂前殿，时年三十。遗诏无起寝庙，敛以故服，珠玉玩好皆不得下。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "论曰：古之人君，离幽放而反国祚者有矣，莫不矫鉴前违，审识情伪，无忘在外之忧，故能中兴其业。观夫顺朝之政，殆不然乎。何其效僻之多与。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "孝冲皇帝讳炳，顺帝之子也。母曰虞贵人。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "建康元年立为皇太子，其年八月庚午，即皇帝位，年二岁。尊皇后曰皇太后。太后临朝。丁丑，以太尉赵峻为太傅。大司农李固为太尉，参录尚书事。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "九月丙午，葬孝顺皇帝于宪陵，庙曰敬宗。是日，京师及太原、雁门地震，三郡水涌土裂。庚戌，诏三公、特进、侯、卿、校尉，举贤良方正、幽逸修道之士各一人，百僚皆上封事。己未，九江太守丘腾有罪，下狱死。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "杨州刺史尹耀、九江太守邓显讨贼范容等于历阳，军败，耀、显为贼所殁。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十月，日南蛮夷攻烧城邑，交阯刺史夏方招诱降之。壬申，常山王仪薨。己卯，零陵太守刘康坐杀无辜，下狱死。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "十一月，九江盗贼徐凤、马勉等称“无上将军”，攻烧城邑。己酉，令郡国中都官系囚减死一等，徙边。谋反大逆，不用此令。十二月，九江贼黄虎等攻合肥。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "是岁，群盗发宪陵。护羌校尉赵冲追击叛羌于鹯阴河，战役。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "永憙元年春正月戊戌，帝崩于玉堂前殿，年三岁。清河王蒜征至京师。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "孝质皇帝讳缵，肃宗玄孙。曾祖父千乘贞王伉，祖父乐安夷王宠，父勃海孝王鸿，母陈夫人。冲帝不豫，大将军梁冀征帝到洛阳都亭。及冲帝崩，皇太后与冀定策禁中，丙辰，使冀持节，以王青盖车迎帝入南宫。丁巳，封为建平侯，其日即皇帝位，年八岁。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "己未，葬孝冲皇帝于怀陵。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "广陵贼张婴等复反，攻杀堂邑、江都长。九江贼徐凤等攻杀曲阳、东城长。甲申，谒高庙。乙酉，谒光武庙。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月，豫章太守虞续坐赃，下狱死。乙酉，大赦天下。赐人爵及粟、帛各有差。还王侯所削户、邑。彭城王道薨。叛羌诣左冯翊梁并降。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "三月，九江贼马勉称“黄帝”。九江都尉滕抚讨马勉、范容、周生，大破斩之。夏四月壬申，雩。庚辰，济北王安薨。丹阳贼陆宫等围城，烧亭寺，丹阳太守江汉击破之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "五月甲午，诏曰“朕以不德，托母天下，布政不明，每失厥中。自春涉夏，大旱炎赫，忧心京京，故得祷祈明祀，冀蒙润泽。前虽得雨，而宿麦颇伤。比日阴云，还复开霁。寤寐永叹，重怀惨结。将二千石、令、长不崇宽和。暴刻之为乎。其令中都官系囚罪非殊死考未竟者，一切任出，以须立秋。郡国有名山大泽能兴云雨者，二千石长吏各洁齐请祷，谒诚尽礼。又兵役连年，死亡流离，或支骸不敛，或停棺莫收，朕甚愍焉。昔文王葬枯骨，人赖其德。今遣使者案行，若无家属及贫无资者，随宜赐恤，以慰孤魂”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "是月，下邳人谢安应募击徐凤等，斩之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "丙辰，诏曰“孝殇皇帝虽不永休祚，而即位逾年，君臣礼成。孝安皇帝承袭统业，而前世遂令恭陵在康陵之上，先后相逾，失其次序，非所以奉宗庙之重，垂无穷之制。昔定公追正顺祀，《春秋》善之。其令恭陵次康陵，宪陵次恭陵，以序亲秩，为万世法”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "六月，鲜卑寇代郡。秋七月庚寅，阜陵王代薨。庐江盗贼攻寻阳，又攻盱台，滕抚遣司马王章击破之。九月庚戌，太傅赵峻薨。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "冬十一月己丑，南阳太守韩昭坐赃下狱死。丙午，中郎将滕抚击广陵贼张婴，破之。丁未，中郎将赵序坐事弃市。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "历阳贼华孟自称“黑帝”，攻杀九江太守杨岑，滕抚率诸将击孟等，大破斩之。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "本初元年春正月丙申，诏曰“昔尧命四子，以钦天道，《鸿范》九畴，休咎有象。夫瑞以和降，异因逆感，禁微应大，前圣所重。顷者，州郡轻慢宪防，竞逞残暴，造设科条，陷入无罪。或以喜怒驱逐长吏，恩阿所私，罚枉仇隙，至令守阙诉讼，前后不绝。送故迎新，人离其害，怨气伤和，以致灾眚。《书》云：明德慎罚。方春东作，育微敬始。其敕有司，罪非殊死，且勿案验，以崇在宽”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "壬子，广陵太守王喜坐讨贼逗留，下狱死。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "二月庚辰，诏曰“九江、广陵二郡数离寇害，残夷最甚。生者失其资业。死者委尸原野。昔之为政，一物不得其所，若己为之，况我元元，婴此困毒。方春戒节，赈济乏厄，掩骼埋胔之时。其调比郡见谷，出禀穷弱，收葬枯骸，务加埋恤，以称朕意”",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "夏四月庚辰，令郡国举明经，年五十以上、七十以上诣太学。自大将军至六百石，皆遣子受业，岁满课试，以高第五人补郎中，次五人太子舍人。又千石、六百石、四府掾属、三署郎、四姓小侯先能通经者，各令随家法，其高第者上名牒，当以次赏进。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "五月庚寅，徙乐安王为勃海王。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "海水溢。戊申，使谒者案行，收葬乐安、北海人为水所漂没死者，又禀给贫羸。庚戌，太白犯荧惑。六月丁巳，大赦天下，赐民爵及粟、帛各有差。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "闰月甲申，大将军梁冀潜行鸩弑，帝崩于玉堂前殿，年九岁。丁亥，太尉李固免。戊子，司徒胡广为太尉，司空赵戒为司徒，与梁冀参录尚书事。太仆袁汤为司空。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六·孝顺孝冲孝质帝纪第六",
    "text": "赞曰：孝顺初立，时髦允集。匪砥匪革，终沧嬖习。保阿传土，后家世及。冲夭未识，质弑以聪。陵折在运，天绪三终。",
    "chapter_url": "https://duguoxue.com/ershisishi/3315.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "孝桓皇帝讳志，肃宗曾孙也。祖父河间孝王开，父蠡吾侯翼，母匽氏。翼卒，帝袭爵为侯。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "本初元年，梁太后征帝到夏门亭，将妻以女弟。会质帝崩，太后遂与兄大将军冀定策禁中，闰月庚寅，使冀持节，以王青盖车迎帝入南宫，其日即皇帝位，时年十五。太后犹临朝政。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月乙卯，葬孝质皇帝于静陵。齐王喜薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "辛巳，谒高庙、光武庙。丙戌，诏曰“孝廉、廉吏皆当典城牧民，禁奸举善，兴化之本，恒必由之。诏书连下，分明恳恻，而在所玩习，遂至怠慢，选举乖错，害及元元。顷虽颇绳正，犹未惩改。方今淮夷未殓，军师屡出，百姓疲悴，困于征发。庶望群吏，惠我劳民，蠲涤贪秽，以祈休详。其令秩满百石，十岁以上，有殊才异行，乃得参选。臧吏子孙，不得察举。杜绝邪伪请托之原。令廉白守道者得信其操。各明守所司，将观厥后”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "九月戊戌，追尊皇祖河间孝王曰孝穆皇，夫人赵氏曰孝穆皇后，皇考蠡吾侯曰孝崇皇。冬十月甲午，尊皇母匽氏为孝崇博园贵人。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "建和元年春正月辛亥朔，日有食之。诏三公、九卿、校尉各言得失。戊午，大赦天下。赐史更劳一岁。男子爵，人二级，为父后及三老、孝悌、力田人三级。鳏、寡、孤、独、笃癃、贫不能自存者粟，人五斛。贞妇帛，人三匹。灾害所伤什四以上，勿收田租。其不满者，以实除之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "二月，荆、扬二州人多饿死，遣四府掾分行赈给。沛国言黄龙见谯。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月庚寅，京师地震。诏大将军、公、卿、校尉举贤良方正、能直言极谏者各一人。又命列侯、将、大夫、御史、谒者、千石、六百石、博士、议郎、郎官各上封事，指陈得失。又诏大将军、公、卿、郡、国举至孝笃行之士各一人。壬辰，诏州郡不得迫胁驱逐长吏。长吏臧满三十万而不纠举者，刺史、二千石以纵避为罪。若有擅相假印绶者，与杀人同弃市论。丙午，诏郡国系囚减死罪一等，勿笞。唯谋反大逆，不用此书。又诏曰“比起陵茔，弥历时节，力役既广，徒隶尤勤。顷雨泽不沾，密云复散，倘或在兹。其令徒作陵者减刑各六月”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "是月，立阜陵王代兄勃遒亭侯便为阜陵王。郡国六地裂，水涌井溢。芝草生中黄藏府。六月，太尉胡广罢，大司农杜乔为太尉。秋七月，勃海王鸿薨，立帝弟蠡吾侯悝为勃海王。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "八月乙未，立皇后梁氏。九月丁卯，京师地震。太尉杜乔免。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，司徒赵戒为太尉，司空袁汤为司徒，前太尉胡广为司空。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月，济阴言有五色大鸟见于己氏。戊午，减天下死罪一等，戍边。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "清河刘文反，杀国相射暠，欲立清河王蒜为天子。事觉伏诛。蒜坐贬为尉氏候，徙桂阳，自杀。前太尉李固、杜乔皆下狱死。陈留盗贼李坚自称皇帝，伏诛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "二年春正月甲子，皇帝加元服。庚午，大赦天下。赐河间、勃海二王黄金各百斤，彭城诸国王各五十斤。公主、大将军、三公、特进、侯、中二千石、二千石、将、大夫、郎吏、从官、四姓及梁、邓小侯、诸夫人以下帛，各有差。年八十以上赐米、酒、肉，九十以上加帛二匹，绵三斤。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "三月戊辰，帝从皇太后幸大将军梁冀府。白马羌寇广汉属国，杀长吏，益州刺史率板楯蛮讨破之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月丙子，封帝弟硕为平原王，奉孝崇皇祀。尊孝崇皇夫人马氏为孝崇园贵人。嘉禾生大司农帑藏。五月癸丑，北宫掖廷中德阳殿及左掖门火，车驾移幸南宫。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月，改清河为甘陵，立安平王得子经侯理为甘陵王。秋七月，京师大水。河东言木连理。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，长平陈景自号“黄帝子”，署置官属，又南顿管伯亦称“真人”，并图举兵，悉伏诛。三年春三月甲申，彭城王定薨。夏四月丁卯晦，日有食之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "五月乙亥，诏曰“盖闻天生蒸民，不能相理，为之立君，使司牧之。君道得于下，则休祥著乎上。庶事失其序，则咎征见乎象。间者，日食毁缺，阳光晦暗，朕祗惧潜思，匪遑启处。传不云乎：日食修德，月食修刑。昔孝章帝愍前世禁徙，故建初之元，并蒙恩泽，流徙者使还故郡，没入者免为庶民。先皇德政，可不务乎。其自永建元年迄乎今岁，凡诸妖恶，支亲从坐，及吏民减死徙边者，悉归本郡。唯没入者不从此令”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月庚子，诏大将军、三公、特进、侯，其与卿、校尉举贤良方正、能直言极谏之士各一人。乙卯，震宪陵寝屋。秋七月庚申，廉县雨肉。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "八月乙丑，有星孛于天市。京师大水。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "九月己卯，地震。庚寅，地又震。诏死罪以下及亡命者赎，各有差。郡国五山崩。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，太尉赵戒免。司徒袁汤为太尉，大司农河内张歆为司徒。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月甲申，诏曰“朕摄政失中，灾眚连仍，三光不明，阴阳错序。监寐寤叹，疢如疾首。今京师厮舍，死者相枕，郡县阡陌，处处有之，甚违周文掩胔之义。其有家属而贫无以葬者，给直，人三千，丧主布三匹。若无亲属，可于官壖地葬之，表识姓名，为设祠祭。又徙在作部，疾病致医药，死亡厚埋藏。民有不能自振及流移者，禀谷如科。州郡检察，务崇恩施，以康我民”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "和平元年春正月甲子，大赦天下，改元和平。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "乙丑，诏曰“曩者遭家不造，先帝早世。永惟大宗之重，深思嗣续之福，询谋台辅，稽之兆占。既建明哲，克定统业，天人协和，万国咸宁。元服已加，将即委付，而四方盗窃，颇有未静，故假延临政，以须安谧。幸赖股肱御侮之助，残丑消荡，民和年稔，普天率土，遐迩洽同。远览复子明辟之义，近慕先姑归授之法，及今令辰，皇帝称制。群公卿士，虔恭尔位，勠力一意，勉同断金。展也大成，则所望矣”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "二月，扶风妖贼裴优自称皇帝，伏诛。甲寅，皇太后梁氏崩。三月，车驾徙幸北宫。甲午，葬顺烈皇后。夏五月庚辰，尊博园匽贵人曰孝崇皇后。秋七月，梓潼山崩。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十一月辛巳，减天下死罪一等，徙边戍。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "元嘉元年春正月，京师疾疫，使光禄大夫将医药案行。癸酉，大赦天下，改元元嘉。二月，九江、庐江大疫。甲午，河间王建薨。夏四月己丑，安平王得薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "京师旱。任城、梁国饑，民相食。司徒张歆罢，光禄勋吴雄为司徒。秋七月，武陵蛮叛。冬十月，司空胡广罢。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月辛巳，京师地震。闰月庚午，任城王崇薨。太常黄琼为司空。二年春正月，西域长史王敬为于窴国所杀。丙辰，京师地震。夏四月甲寅，孝崇皇后匽氏崩。庚午，常山王豹薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "五月辛卯，葬孝崇皇后于博陵。秋七月庚辰，日有食之。八月，济阴言黄龙见句阳，金城言黄龙见允街。冬十月乙亥，京师地震。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月，司空黄琼免。十二月，特进赵戒为司空。右北平太守和旻坐臧，下狱死。永兴元年春二月，张掖言白鹿见。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "三月丁亥，幸鸿池。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏五月丙申，大赦天下，改元永兴。丁酉，济南王广薨，无子，国除。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月，郡国三十二蝗。河水溢。百姓饑穷，流冗道路，至有数十万户，冀州尤甚。诏在所赈给乏绝，安慰居业。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，太尉袁汤免，太常胡广为太尉。司徒吴雄罢，司空赵戒免。以太仆黄琼为司徒，光禄勋房植为司空。十一月丁丑，诏减天下死罪一等，徙边戍。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "是岁，武陵太守应奉招诱叛蛮，降之。二年春正月甲午，大赦天下。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "二月辛丑，初听刺史、二千石行三年丧服。癸卯，京师地震，诏公、卿、校尉举贤良方正、能直言极谏者各一人。诏曰“比者星辰谬越，坤灵震动，灾异之降，必不空发。敕己修政，庶望有补。其舆服制度有逾侈长饰者，皆宜损省。郡县务存俭约，申明旧令，如永平故事”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月，彭城泗水增长逆流。诏司隶校尉、部刺史曰“蝗灾为害，水变仍至，五谷不登，人无宿储。其令所伤郡国种芜菁以助人食”京师蝗。东海朐山崩。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "九月丁卯朔，日有食之。诏曰“朝政失中，云汉作旱，川灵涌水，蝗螽孽蔓，残我百谷，太阳亏光，饑馑荐臻。其不被害郡县，当为饑馁者储。天下一家，趣不糜烂，则为国宝。其禁郡、国不得卖酒，祠祀裁足”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "太尉胡广免，司徒黄琼为太尉。闰月，光禄勋尹颂为司徒。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "减天下死罪一等，徙边戍。蜀郡李伯诈称宗室，当立为“太初皇帝”，伏诛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十一月甲辰，校猎上林苑，遂至函谷关，赐所过道傍年九十以上钱，各有差。太山、琅邪贼公孙举等反叛，杀长吏。永寿元年春正月戊申，大赦天下，改元永寿。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "二月，司隶、冀州饑，人相食。敕州郡赈给贫弱。若王侯吏民有积谷者，一切貣十分之三，以助禀贷。其百姓吏民者，以见钱雇直。王侯须新租乃偿。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月，白乌见齐国。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月，洛水溢，坏鸿德苑。南阳大水。司空房植免，太常韩縯为司空。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "诏太山、琅琊遇贼者，勿收租、赋，复更、算三年。又诏被水死流失尸骸者，令郡县钩求收葬。及所唐突压溺物故，七岁以上赐钱，人二千。坏败庐舍，亡失谷食，尤贫者禀，人二斛”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "巴郡、益州郡山崩。秋七月，初置太山、琅邪都尉官。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "南匈奴左薁鞬台耆、且渠伯德等叛，寇美稷，安定属国都尉张奂讨除之。二年春正月，初听中官得行三年服。二月甲申，东海王臻薨。三月，蜀郡属国夷叛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月，鲜卑寇云中。太山贼公孙举等寇青、兖、徐二州，遣中郎将段颎讨，破斩之。冬十一月，置太官右监丞官。十二月，京师地震。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "三年春正月己未，大赦天下。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月，九真蛮夷叛，太守兒式讨之，战殁。遣九真都尉魏朗击破之。复屯据日南。闰月庚辰晦，日有食之。六月，初以小黄门为守宫令，置冗从右仆射官。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "京师蝗。秋七月，河东地裂。冬十一月，司徒尹颂薨。长沙蛮叛，寇益阳。司空韩縯为司徒，太常北海孙朗为司空。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "延熹元年春三月己酉，初置鸿德苑令。夏五月己酉，大会公卿以下，赏赐各有差。甲戌晦，日有食之。京师蝗。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月戊寅，大赦天下，改元延熹。丙戌，分中山置博陵郡，以奉孝崇皇园陵。大雩。秋七月己巳，云阳地裂。甲子，太尉黄琼免，太常胡广为太尉。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，校猎广成，遂幸上林苑。十二月，鲜卑寇边，使匈奴中郎将张奂率南单于击破之。二年春二月，鲜卑寇雁门。己亥，阜陵王便薨。蜀郡夷寇蚕陵，杀县令。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "三月，复断刺史、二千石行三年丧。夏，京师雨水。六月，鲜卑寇辽东。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月，初造显阳苑，置丞。丙午，皇后梁氏崩。乙丑，葬懿献皇后于懿陵。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "大将军梁冀谋为乱。八月丁丑，帝御前殿，诏司隶校尉张彪将兵围冀第，收大将军印绶，冀与妻皆自杀。卫尉梁淑、河南尹梁胤、屯骑校尉梁让、越骑校尉梁忠、长大校尉梁戟等，及中外宗亲数十人，皆伏诛。太尉胡广坐免。司徒韩縯、司空孙朗下狱。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "壬午，立皇后邓氏，追废懿陵为贵人冢。诏曰“梁冀奸暴，浊乱王室。孝质皇帝聪敏早茂，冀心怀忌畏，私行杀毒。永乐太后亲尊莫二，冀又遏绝，禁还京师，使朕离母子之爱，隔顾复之恩。祸害深大，罪衅日滋。赖宗庙之灵，及中常侍单超、徐璜、具瑗、左悺、唐衡、尚书令尹勋等激愤建策，内外协同，漏刻之间，桀逆枭夷。斯诚社稷之佑，臣下之力，宜班庆赏，以酧忠勋。其封超等五人为县侯，勋等七人为亭侯”于是旧故恩私，多受封爵。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "大司农黄琼为太尉，光禄大夫中山祝恬为司徒，大鸿胪梁国盛允为司空。初置秘书监官。冬十月壬申，行幸长安。乙酉，幸未中宫。甲午，祠高庙。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月庚子，遂有事十一陵。壬寅，中常侍单超为车骑将军。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十二月己巳，至自长安，赐长安民粟人十斛，园陵人五斛，行所过县三斛。烧当等八种羌叛，寇陇右，护羌校尉段颎追击于罗亭，破之。天竺国来献。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "三年春正月丙申，大赦天下。丙午，车骑将军单超薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "闰月，烧何羌叛，寇张掖，护羌校尉段颎追击于积石，大破之。白马令李云坐直谏，下狱死。夏四月，上郡言甘露降。五月甲戌，汉中山崩。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月辛丑，司徒祝恬薨。秋七月，司空盛允为司徒，太常虞放为司空。长沙蛮寇郡界。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "九月，太山、琅邪贼劳丙等复叛，寇掠百姓。遣御史中丞赵某持节督州郡讨之。丁亥，诏无事之官权绝奉，丰年如故。冬十一月，日南蛮贼率众诣郡降。勒姐羌围允街，段颎击破之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "太山贼叔孙无忌攻杀都尉侯章。十二月，遣中郎将宗资讨破之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "武陵蛮寇江陵，车骑将军冯绲讨，皆降散。荆州刺史度尚讨长沙蛮，平之。四年春正月辛酉，南宫嘉德殿火。戊子，丙署火。大疫。二月壬辰，武库火。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "司徒盛允免，大司农种暠为司徒。三月，省冗从右仆射官。太尉黄琼免。夏四月，太常刘矩为太尉。甲寅，封河间王开子博为任城王。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "五月辛酉，有星孛于心。丁卯，原陵长寿门火。己卯，京师雨雹。六月，京兆、扶风及凉州地震。庚子，岱山及博尤来山并穨裂。己酉，大赦天下。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "司空虞放免，前太尉黄琼为司空。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "犍为属国夷寇钞百姓，益州刺史山昱击破之。零吾羌与先零诸种并叛，寇三辅。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月，京师雩。减公卿以下奉，貣王侯半租。占卖关内侯、虎贲、羽林、缇骑营士、五大夫钱各有差。九月，司空黄琼免，大鸿胪刘宠为司空。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，天竺国来献。南阳黄武与襄城惠得、昆阳乐季訞言相署，皆伏诛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "先零沈氐羌与诸种羌寇并、凉二州，十一月，中郎将皇甫规击破之。十二月，夫馀王遣使来献。五年春正月，省太官右监丞。壬午，南宫丙署火。三月，沈氐羌寇张掖、酒泉。壬午，济北王次薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月，长沙贼起，寇桂阳、苍梧。惊马逸象突入宫殿。乙丑，恭陵东阙火。戊辰，虎贲掖门火。己巳。太学西门自坏。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "五月，康陵园寝火。长沙、零陵贼起，攻桂阳、苍梧、南海、交阯，遣御史中丞盛修督州郡讨之，不克。乙亥，京师地震。诏公、卿各上封事。甲申，中藏府承禄署火。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月己未，南宫承善闼火。鸟吾羌寇汉阳、陇西、金城，诸郡兵讨破之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "八月庚子，诏减虎贲、羽林住寺不任事者半奉，勿与冬衣。其公卿以下给冬衣之半。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "艾县贼焚烧长沙郡县，寇益阳，杀令。又零陵蛮亦叛，寇长沙。己卯，罢琅邪都尉官。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，武陵蛮叛，寇江陵，南郡太守李肃坐奔北弃市。辛丑，以太常冯绲为车骑将军，讨之。假公卿以下奉。又换王侯租以助军粮，出濯龙中藏钱还之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月，冯绲大破叛蛮于武陵。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "京兆虎牙都尉宗谦坐臧，下狱死。滇那羌寇武威、张掖、酒泉。太尉刘矩免，太常杨秉为太尉。六年春二月戊午，司徒种暠薨。三月戊戌，大赦天下。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "卫尉颍川许栩为司徒。夏四月辛亥，康陵东署火。五月，鲜卑寇辽东属国。秋七月甲申，平陵园寝火。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "桂阳盗贼李研等寇郡界。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "武陵蛮复叛，太守陈奉与战，大破降之。陇西太守孙羌讨滇那羌，破之。八月，车骑将军冯绲免。冬十月丙辰，校猎广成，遂幸函谷关、上林苑。十一月，司空刘宠免。南海贼寇郡界。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十二月，卫尉周景为司空。七年春正月庚寅，沛王荣薨。三月癸亥，陨石于鄠。夏四月丙寅，梁王成薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "五月己丑，京师雨雹。秋七月辛卯，赵王乾薨。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "野王山上有死龙。荆州刺史度尚击零陵、桂阳盗贼及蛮夷，大破平之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月壬寅，南巡狩。庚申，幸章陵，祠旧宅，遂有事于园庙，赐守令以下各有差。戊辰，幸云梦，临汉水。还，幸新野，祠湖阳、新野公主、鲁哀王、寿张敬侯庙。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "护羌校尉段颎击当煎羌，破之。十二月辛丑，车驾还宫。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "八年春正月，遣中常侍左悺之苦县，祠老子。勃海王悝谋反，降为瘿陶王。丙申晦，日有食之。诏公、卿、校尉举贤良方正。二月己酉，南宫嘉德署黄龙见。千秋万岁殿火。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "太仆左称有罪自杀。癸亥，皇后邓氏废。河南尹邓万世、虎贲中郎将邓会下狱死。护羌校尉段颎击罕姐羌，破之。三月辛巳，大赦天下。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月甲寅，安陵园寝火。丁巳，坏郡国诸房祀。济阴、东郡、济北河水清。五月壬申，罢太山都尉官。丙戌，太尉杨秉薨。六月丙辰，缑氏地裂。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "桂阳胡兰、朱盖等复反，攻没郡县，转寇零陵，零陵太守陈球拒之。遣中郎将度尚、长沙太守抗徐等击兰、盖，大破斩之。苍梧太守张叙为贼所执，又桂阳太守任胤背敌畏懦，皆弃市。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "闰月甲午，南宫长秋和欢殿后钩楯、掖庭、朔平署火。六月，段颎击当煎羌于湟中，大破之。秋七月，太中大夫陈蕃为太尉。八月戊辰，初令郡国有田者亩敛税钱。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "九月丁未，京师地震。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "冬十月，司空周景免，太常刘茂为司空。辛巳，立贵人窦氏为皇后。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "勃海妖贼盖登等称“太上皇帝”，有玉印、珪、璧、铁券，相署置，皆伏诛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月壬子，德阳殿西閤、黄门北寺火，延及广义、神虎门，烧杀人。使中常侍管霸之苦县，祠老子。九年春正月辛卯朔，日有食之。诏公、卿、校尉、郡国举至孝。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "沛国戴异得黄金印，无文字，遂与广陵人龙尚等共祭井，作符书，称“太上皇”，伏诛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "己酉，诏曰“比岁不登，民多饑穷，又有水旱疾疫之困。盗贼征发，南州尤甚。灾异日食，谴告累至。政乱在予，仍获咎征。其令大司农绝今岁调度征求，及前年所调未毕者，勿复收责。其灾旱盗贼之郡，勿收租，馀郡悉半入”",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "三月癸巳，京师有火光转行，人相惊噪。司隶、豫州饑死者什四五，至有灭户者，遣三府掾赈禀之。陈留太守韦毅坐臧自杀。夏四月，济阴、东郡、济北、平原河水清。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "司徒许栩免。五月，太常胡广为司徒。六月，南匈奴及乌桓、鲜卑寇缘边九郡。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "秋七月，沈氐羌寇武威、张掖。诏举武猛，三公各二人，卿、校尉各一人。太尉陈蕃免。庚午，祠黄、老于濯龙宫。遣使匈奴中郎将张奂击南匈奴、乌桓、鲜卑。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "九月，光禄勋周景为太尉。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "南阳太守成瑨、太原太守刘质，并以谮弃市。司空刘茂免。大秦国王遣使奉献。冬十二月，洛城傍竹柏枯伤。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "光禄勋汝南宣酆为司空。南匈奴、乌桓率众诣张奂降。司隶校尉李膺等二百馀人受诬为党人，并坐下狱，书名王府。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "永康元年春正月，先零羌寇三辅，中郎将张奂破平之。当煎羌寇武威，护羌校尉段颎追击于鸾鸟，大破之。西羌悉平。夫馀王寇玄菟，太守公孙域与战，破之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "夏四月，先零羌寇三辅。五月丙申，京师及上党地裂。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "庐江贼起，寇郡界。壬子晦，日有食之。诏公、卿、校尉举贤良方正。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六月庚申，大赦天下，悉除党锢，改元永康。丙寅，阜陵王统薨。秋八月，魏郡言嘉禾生，甘露降。巴郡言黄龙见。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "六州大水，勃海海溢。诏州郡赐溺死者七岁以上钱，人二千。一家皆被害者，悉为收敛。其亡失谷食，禀人三斛。冬十月，先零羌寇三辅，使匈奴中郎将张奂击破之。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十一月，西河言白菟见。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "十二月壬申，复瘿陶王悝为勃海王。丁丑，帝崩于德阳前殿。年三十六。戊寅，尊皇后曰皇太后，太后临朝。是岁，复博陵、河间二郡，比丰、沛。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "论曰：前史称桓帝好音乐，善琴笙。饰芳林而考濯龙之宫，设华盖以祠浮图、老子，斯将所谓“听于神”乎。及诛梁冀，奋威怒，天下犹企其休息。而五邪嗣虐，流衍四方。自非忠贤力争，屡折奸锋，虽愿依斟流彘，亦不可得已。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七·孝桓帝纪第七",
    "text": "赞曰：桓自宗支，越跻天禄。政移五幸，刑淫三狱。倾宫虽积，皇身靡续。",
    "chapter_url": "https://duguoxue.com/ershisishi/3316.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "孝灵皇帝讳宏，肃宗玄孙也。曾祖河间孝王开，祖淑，父苌。世封解渎亭侯，帝袭侯爵。母董夫人。桓帝崩，无子，皇太后与父城门校尉窦武定策禁中，使守光禄大夫刘儵持节，将左右羽林至河间奉迎。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "建宁元年春正月壬午，城门校尉窦武为大将军。己亥，帝到夏门亭，使窦武持节，以王青盖车迎入殿中。庚子，即皇帝位，年十二。改元建宁。以前太尉陈蕃为太傅，与窦武及司徒胡广参录尚书事。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "使护羌校尉段颎讨先零羌。二月辛酉，葬孝桓皇帝于宣陵，庙曰威宗。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "庚午，谒高庙。辛未，谒世祖庙。大赦天下。赐民爵及帛各有差。段颎大破先零羌于逢义山。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "闰月甲午，追尊皇祖为孝元皇，夫人夏氏为孝元皇后，考为孝仁皇，夫人董氏为慎园贵人。夏四月戊辰，大尉周景薨。司空宣酆免，长乐卫尉王畅为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月丁未朔，日有食之。诏公卿以下各上封事，及郡国守、相举有道之士各一人。又故刺史、二千石清高有遗惠、为众所归者，皆诣公车。太中大夫刘矩为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "六月，京师雨水。秋七月，破羌将军段颎复破先零羌于泾阳。八月，司空王畅免，宗正刘宠为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "九月辛亥，中常侍曹节矫诏诛太傅陈蕃、大将军窦武及尚书令尹勋、侍中刘瑜、屯骑校尉冯述，皆夷其族。皇太后迁于南宫。司徒胡广为太傅，录尚书事。司空刘宠为司徒，大鸿胪许栩为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月甲辰晦，日有食之。令天下系囚罪未决入缣赎，各有差。十一月，太尉刘矩免，太仆沛国闻人袭为太尉。十二月，鲜卑及濊貊寇幽、并二州。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "二年春正月丁丑，大赦天下。三月乙巳，尊慎园董贵人为孝仁皇后。夏四月癸巳，大风，雨雹。诏公卿以下各上封事。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月，大尉闻人袭罢，司空许栩免。六月，司徒刘宠为太尉，太常许训为司徒，太仆长沙刘嚣为司空。秋七月，破羌将军段颎大破先零羌于射虎塞外谷。东羌悉平。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "九月，江夏蛮叛，州郡讨平之。丹阳山越贼围太守陈夤，夤击破之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月丁亥，中常侍侯览讽有司奏前司空虞放、太仆杜密、长乐少府李膺、司隶校尉朱、颍川太守巴肃、沛相荀昱、河内太守魏朗、山阳太守翟超皆为钩党，下狱，死者百馀人，妻子徙边，诸附从者锢及五属。制诏州郡大举钩党，于是天下豪桀及儒学行义者，一切结为党人。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "戊戌晦，日有食之。十一月，太尉刘宠免，太仆郭禧为太尉。鲜卑寇并州。是岁，长乐太仆曹节为车骑将军，百馀日罢。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三年春正月，河内人妇食夫，河南人夫食妇。三月丙寅晦，日有食之。夏四月，太尉郭禧罢，太中大夫闻人袭为太尉。秋七月，司空刘嚣罢。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "八月，大鸿胪桥玄为司空。九月，执金吾董宠下狱死。冬，济南贼起，攻东平陵。郁林乌浒民相率内属。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "四年春正月甲子，帝加元服，大赦天下。赐公卿以下各有差，唯党人不赦。二月癸卯，地震，海水溢，河水清。三月辛酉朔，日有食之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "太尉闻人袭免，太仆李咸为太尉。诏公卿至六百石各上封事。大疫，使中谒者巡行致医药。司徒许训免，司空桥玄为司徒。夏四月，太常来艳为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月，河东地裂，雨雹，山水暴出。秋七月，司空来艳免。癸丑，立贵人宋氏为皇后。司徒桥玄免。太常宗俱为司空，前司空许栩为司徒。冬，鲜卑寇并州。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "熹平元年春三月壬戌，太傅胡广薨。夏五月己巳，大赦天下，改元熹平。长乐太仆侯览有罪，自杀。六月，京师雨水。癸巳，皇太后窦氏崩。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "秋七月甲寅，葬桓思皇后。宦官讽司隶校尉段颎捕系太学诸生千馀人。冬十月，渤海王悝被诬谋反，丁亥，悝及妻子皆自杀。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十一月，会稽人许生自称“越王”，寇郡县，遣杨州刺史臧旻、丹阳太守陈夤讨破之。十二月，司徒许栩罢，大鸿胪袁隗为司徒。鲜卑寇并州。是岁，甘陵王恢薨。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "二年春正月，大疫，使使者巡行致医药。丁丑，司空宗俱薨。二月壬午，大赦天下。以光禄勋杨赐为司空。三月，太尉李咸免。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏五月，以司隶校尉段颎为太尉。沛相师迁坐诬罔国王，下狱死。六月，北海地震。东莱、北海海水溢。秋七月，司空杨赐免，太常颍川唐珍为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十二月，日南徼外国重译贡献。太尉段颎罢。鲜卑寇幽、并二州。癸酉晦，日有食之。三年春正月，夫馀国遣使贡献。二月己巳，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "太常陈耽为太尉。三月，中山王畅薨，无子，国除。夏六月，封河间王利子康为济南王，奉孝仁皇祀。秋，洛水溢。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月癸丑，令天下系囚罪未决，入缣赎。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十一月，杨州刺史臧旻率丹阳太守陈寅，大破许生于会稽，斩之。任城王博薨。十二月，鲜卑寇北地，北地太守夏育追击破之。鲜卑又寇并州。司空唐珍罢，永乐少府许训为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "四年春三月，诏诸儒正《五经》文字，刻石立于太学门外。封河间王建子佗为任城王。夏四月，郡国七大水。五月丁卯，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "延陵园灾，遣使者持节告祠延陵。鲜卑寇幽州。六月，弘农、三辅螟。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "遣守宫令之盐监，穿渠为民兴利。令郡国遇灾者，减田租之半。其伤害十四以上，勿收责。冬十月丁巳，令天下系囚罪未决，入缣赎。拜冲帝母虞美人为宪园贵人，质帝母陈夫人为勃海孝王妃。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "改平准为中准，使宦者为令，列于内署。自是诸署悉以阉人为丞、令。五年夏四月癸亥，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "益州郡夷叛，太守李颙讨平之。复崇高山名为嵩高山。大雩。使侍御史行诏狱亭部，理冤枉，原轻系，休囚徒。五月，太尉陈耽罢，司空许训为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "闰月，永昌太守曹鸾坐讼党人，弃市。诏党人门生、故吏、父兄、子弟在位者，皆免官禁锢。六月壬戌，太常南阳刘逸为司空。秋七月，太尉许训罢，光禄勋刘宽为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月壬午，御殿后槐树自拔倒竖。司徒袁隗罢。十一月丙戌，光禄大夫杨赐为司徒。十二月，甘陵王定薨。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "试太学生年六十以上百馀人，除郎中、太子舍人至王家郎、郡国文学吏。是岁，鲜卑寇幽州。沛国言黄龙见谯。六年春正月辛丑，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "二月，南宫平城门及武库东垣屋自坏。夏四月，大旱，七州蝗。鲜卑寇三边。市贾民为宣陵孝子者数十人，皆除太子舍人。秋七月，司空刘逸免，卫尉陈球为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "八月，遣破鲜卑中郎将田晏出云中，使匈奴中郎将臧旻与南单于出雁门，护乌桓校尉夏育出高柳，并伐鲜卑，晏等大败。冬十月癸丑朔，日有食之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "太尉刘宽免。帝临辟雍。辛丑，京师地震。辛亥，令天下系囚罪未决，入缣赎。十一月，司空陈球免。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十二月甲寅，太常河南孟为太尉。庚辰，司徒杨赐免。太常陈耽为司空。鲜卑寇辽西。永安太仆王旻下狱死。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "光和五年春正月，合浦、交阯乌浒蛮叛，招引九真、日南民攻没郡县。太尉孟罢。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "二月辛亥朔，日有食之。癸丑，光禄勋陈国袁滂为司徒。己未，地震。始置鸿都门学生。三月辛丑，大赦天下，改元光和。太常常山张颢为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏四月丙辰，地震。侍中寺雌鸡化为雄。司空陈耽免，太常来艳为司空。五月壬午，有白衣人入德阳殿门，亡去不获。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "六月丁丑，有黑气堕所御温德殿庭中。秋七月壬子，青虹见御坐玉堂后殿庭中。八月，有星孛于天市。九月，太尉张颢罢，太常陈球为太尉。司空来艳薨。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月，屯骑校尉袁逢为司空。皇后宋氏废，后父执金吾酆下狱死。丙子晦，日有食之。十一月，太尉陈球免。十二月丁巳，光禄大夫桥玄为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "是岁，鲜卑寇酒泉。京师马生人。初开西邸卖官，自关内侯、虎贲、羽林，入钱各有差。私令左右卖公卿，公千万，卿五百万。二年春，大疫，使常侍、中谒者巡行致医药。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三月，司徒袁滂免，大鸿胪刘郃为司徒。乙丑，太尉桥玄罢，太中大夫段颎为太尉。京兆地震。司空袁逢罢，太常张济为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏四月甲戌朔，日有食之。辛巳，中常侍王甫及太尉段颎并下狱死。丁酉，大赦天下，诸党人禁锢小功以下皆除之。东平王端薨。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月，卫尉刘宽为太尉。秋七月，使匈奴中郎将张脩有罪，下狱死。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月甲申，司徒刘郃、永乐少府陈球、卫尉阳球、步兵校尉刘纳谋诛宦者，事泄，皆下狱死。巴郡板楯蛮叛，遣御史中丞萧瑗督益州刺史讨之，不克。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十二月，光禄勋杨赐为司徒。鲜卑寇幽、并二州。是岁，河间王利薨。洛阳女子生儿，两头四臂。三年春正月癸酉，大赦天下。二月，公府驻驾庑自坏。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三月，梁王元薨。夏四月，江夏蛮叛。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "六月，诏公卿举能通《古文尚书》、《毛诗》、《左氏》、《谷梁春秋》各一人，悉除议郎。秋，表是地震，涌水出。八月，令系囚罪未决，入缣赎，各有差。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬闰月，有星孛于狼、弧。鲜卑寇幽、并二州。十二月己巳，立贵人何氏为皇后。是岁，作毕圭、灵昆苑。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "四年春正月，初置騄骥厩丞，领受郡国调马。豪右辜榷，马一匹至二百万。二月，郡国上芝英草。夏四月庚子，大赦天下。交阯刺史朱俊讨交阯、合浦乌浒蛮，破之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "六月庚辰，雨雹。秋七月，河南言凤皇见新城，群鸟随之。赐新城令及三老、力田帛，各有差。九月庚寅朔，日有食之。太尉刘宽免，卫尉许为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "闰月辛酉，北宫东掖庭永巷署灾。司徒杨赐罢。冬十月，太常陈耽为司徒。鲜卑寇幽、并二州。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "是岁，帝作列肆于后宫，使诸采女贩卖，更相盗窃争斗。帝著商估服，饮宴为乐。又于西园弄狗，著进贤冠，带绶。又驾四驴，帝躬自操辔，驱驰周旋，京师转相放效。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五年春正月辛未，大赦天下。二月，大疫。三月，司徒陈耽免。夏四月，旱。太常袁隗为司徒。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月庚申，永乐宫署灾。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "秋七月，有星孛于太微。巴郡板楯蛮诣太守曹谦降。癸酉，令系囚罪未决，入缣赎。八月，起四百尺观于阿亭道。冬十月，太尉许罢，太常杨赐为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "校猎上林苑，历函谷关，遂巡狩于广成苑。十二月，还，幸太学。六年春正月，日南徼外国重译贡献。二月，复长陵县，比丰、沛。三月辛未，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏，大旱。秋，金城河水溢。五原山岸崩。始置圃囿署，以宦者为令。冬，东海、东莱、琅邪井中冰厚尺馀。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "大有年。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "中平元年春二月，巨鹿人张角自称“黄天”，其部帅有三十六方，皆著黄巾，同日反叛。安平、甘陵人各执其王以应之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三月戊申，以河南尹何进为大将军，将兵屯都亭。置八关都尉官。壬子，大赦天下党人，还诸徙者，唯张角不赦。诏公卿出马、弩，举列将子孙及吏民有明战阵之略者，诣公车。遣北中郎将卢植讨张角，左中郎将皇甫嵩、右中郎将朱俊讨颍川黄巾。庚子，南阳黄巾张曼成攻杀郡守褚贡。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏四月，太尉杨赐免，太仆弘农邓盛为太尉。司空张济罢，大司农张温为司空。朱俊为黄巾波才所败。侍中向栩、张钧坐言宦者，下狱死。汝南黄巾败太守赵谦于邵陵。广阳黄巾杀幽州刺史郭勋及太守刘卫。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月，皇甫嵩、朱俊复与波才等战于长社，大破之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "六月，南阳太守秦颉击张曼成，斩之。交阯屯兵执刺史及合浦太守来达，自称“柱天将军”，遣交阯刺史贾琮讨平之。皇甫嵩、朱俊大破汝南黄巾于西华。诏嵩讨东郡，朱俊讨南阳。卢植破黄巾，围张角于广宗。宦官诬奏植，抵罪。遣中郎将董卓攻张角，不克。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "洛阳女子生儿，两头共身。秋七月，巴郡妖巫张脩反，寇郡县。河南尹徐灌下狱死。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "八月，皇甫嵩与黄巾战于仓亭，获其帅。乙巳，诏皇甫嵩北讨张角。九月，安平王续有罪诛，国除。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月，皇甫嵩与黄巾贼战于广宗，获张角弟梁。角先死，乃戮其尸。以皇甫嵩为左车骑将军。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十一月，皇甫嵩又破黄巾于下曲阳，斩张角弟宝。湟中义从胡北宫伯玉与先零羌叛，以金城人边章、韩遂为军帅，攻杀护羌校尉伶征、金城太守陈懿。癸巳，朱俊拔宛城，斩黄巾别帅孙夏。诏减太官珍羞，御食一肉。厩马非郊祭之用，悉出给军。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十二月己巳，大赦天下，改元中平。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "是岁，下邳王意薨，无子，国除。郡国生异草，备龙蛇鸟兽之形。二年春正月，大疫。琅邪王据薨。二月己酉，南宫大灾，火半月乃灭。癸亥，广阳门外屋自坏。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "税天下田，亩十钱。黑山贼张牛角等十馀辈并起，所在寇钞。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "司徒袁隗免。三月，廷尉崔烈为司徒。北宫伯玉等寇三辅，遣左车骑将军皇甫嵩讨之，不克。夏四月庚戌，大风，雨雹。五月，太尉邓盛罢，太仆河内张延为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "秋七月，三辅螟。左车骑将军皇甫嵩免。八月，以司空张温为车骑将军，讨北宫伯玉。九月，特进杨赐为司空。冬十月庚寅，司空杨赐薨，光禄大夫许相为司空。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "前司徒陈耽、谏议大夫刘陶坐直言，下狱死。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "十一月，张温破北宫伯玉于美阳，因遣荡寇将军周慎追击之，围榆中。又遣中郎将董卓讨先零羌。慎、卓并不克。鲜卑寇幽、并二州。是岁，造万金堂于西园。洛阳民生儿，两头四臂。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三年春二月，江夏兵赵慈反，杀南阳太守秦颉。庚戌，大赦天下。大尉张延罢。车骑将军张温为太尉，中常侍赵忠为车骑将军。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "复修玉堂殿，铸铜人四，黄钟四，及天禄、虾蟆，又铸四出文钱。五月壬辰晦，日有食之。六月，荆州刺史王敏讨赵慈，斩之。车骑将军赵忠罢。秋八月，怀陵上有雀万数，悲鸣，因斗相杀。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月，武陵蛮叛，寇郡界，郡兵讨破之。前太尉张延为宦人所谮，下狱死。十二月，鲜卑寇幽、并二州。四年春正月己卯，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "二月，荥阳贼杀中牟令。己亥，南宫内殿罘罳自坏。三月，河南尹何苗讨荥阳贼，破之，拜苗为车骑将军。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏四月，凉州刺史耿鄙讨金城贼韩遂，鄙兵大败，遂寇汉阳，汉阳太守傅燮战没。扶风人马腾、汉阳人王国并叛，寇三辅。太尉张温免，司徒崔烈为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月，司空许相为司徒，光禄勋沛国丁宫为司空。六月，洛阳民生男，两头共身。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "渔阳人张纯与同郡张举举兵叛，攻杀右北平太守刘政、辽东太守杨终、护乌桓校尉公綦稠等。举自称天子，寇幽、冀二州。秋九月丁酉，令天下系囚罪未决，入缣赎。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月，零陵人观鹄自称“平天将军”，寇桂阳，长沙太守孙坚击斩之。十一月，太尉崔烈罢，大司农曹嵩为太尉。十二月，休屠各胡叛。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "是岁，卖关内侯，假金印紫绶，传世，入钱五百万。五年春正月，休屠各胡寇西河，杀郡守邢纪。丁酉，大赦天下。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "二月，有星孛于紫宫。黄巾馀贼郭太等起于西河白波谷，寇太原、河东。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三月，休屠各胡攻杀并州刺史张懿，遂与南匈奴左部胡合，杀其单于。夏四月，汝南葛陂黄巾攻没郡县。太尉曹嵩罢。五月，永乐少府樊陵为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "六月丙寅，大风。太尉樊陵罢。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "益州黄巾马相攻杀刺史郗俭，自称天子，又寇巴郡，杀郡守赵部，益州从事贾龙击相，斩之。郡国七大水。秋七月，射声校尉马日磾为太尉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "八月，初置西园八校尉。司徒许相罢，司空丁宫为司徒。光禄勋南阳刘弘为司空。卫尉董重为票骑将军。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "九月，南单于叛，与白波贼寇河东。遣中郎将孟益率骑都尉公孙瓒讨渔阳贼张纯等。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "冬十月，青、徐黄巾复起，寇郡县。甲子，帝自称“无上将军”，燿兵于平乐观。十一月，凉州贼王国围陈仓，右将军皇甫嵩救之。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "遣下军校尉鲍鸿讨葛陂黄巾。巴郡板楯蛮叛，遣上军别部司马赵瑾讨平之。公孙瓒与张纯战于石门，大破之。是岁，改刺史，新置牧。六年春二月，左将军皇甫嵩大破王国于陈仓。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "三月，幽州牧刘虞购斩渔阳贼张纯。下军校尉鲍鸿下狱死。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "夏四月丙午朔，日有食之。太尉马日磾免，幽州牧刘虞为太尉。丙辰，帝崩于南宫嘉德殿，年三十四。戊午，皇子辩即皇帝位，年十七。尊皇后曰皇太后，太后临朝。大赦天下，改元为光熹。封皇弟协为渤海王。后将军袁隗为太傅，与大将军何进参录尚书事。上军校尉蹇硕下狱死。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "五月辛巳，票骑将军董重下狱死。六月辛亥，孝仁皇后董氏崩。辛酉，葬孝灵皇帝于文陵。雨水。秋七月，甘陵王忠薨。庚寅，孝仁皇后归葬河间慎陵。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "徙渤海王协为陈留王。司徒丁宫罢。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "八月戊辰，中常侍张让、段珪杀大将军何进，于是虎贲中郎将袁术烧东西宫，攻诸宦者。庚午，张让、段珪等劫少帝及陈留王幸北宫德阳殿。何进部曲将吴匡与车骑将军何苗战于朱雀阙下，苗败，斩之。辛未，司隶校尉袁绍勒后收伪司隶校尉樊陵、河南尹许相及诸阉人，无少长皆斩之。让、珪等复劫少帝、陈留王走小平津。尚书卢植追让、珪等，斩数人，其馀投河而死。帝与陈留王协夜步逐荧光行数里，得民家露车，共乘之。辛未，还宫。大赦天下，改光熹为昭宁。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "并州牧董卓杀执金吾丁原。司空刘弘免，董卓自为司空。九月甲戌，董卓废帝为弘农王。自六月雨，至于是月。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "论曰：《秦本纪》说赵高谲二世，指鹿为马，而赵忠、张让亦绐灵帝不得登高临观，故知亡敝者同其致矣。然则灵帝之为灵也优哉。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八·孝灵帝纪第八",
    "text": "赞曰：灵帝负乘，委体宦孽。征亡备兆，《小雅》尽缺。麋鹿霜露，遂栖宫卫。",
    "chapter_url": "https://duguoxue.com/ershisishi/3317.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "孝献皇帝讳协，灵帝中子也。母王美人，为何皇后所害。中平六年四月，少帝即位，封帝为勃海王，徙封陈留王。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九月甲戌，即皇帝位，年九岁。迁皇太后于永安宫。大赦天下。改昭宁为永汉。丙子，董卓杀皇太后何氏。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "初令侍中、给事黄门侍郎员各六人。赐公卿以下至黄门侍郎家一人为郎，以补宦官所领诸署，侍于殿上。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "乙酉，以太尉刘虞为大司马。董卓自为太尉，加鈇钺、虎贲。丙戌，太中大夫杨彪为司空。甲午，豫州牧黄琬为司徒。遣使吊祠故太傅陈蕃、大将军窦武等。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十月乙巳，葬灵思皇后。白波贼寇河东，董卓遣其将牛辅击之。十一月癸酉，董卓自为相国。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十二月戊戌，司徒黄琬为太尉，司空杨彪为司徒，光禄勋荀爽为司空。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "省扶风都尉，置汉安都护。诏除光熹、昭宁、永汉三号，还复中平六年。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "初平元年春正月，山东州郡起兵以讨董卓。辛亥，大赦天下。癸酉，董卓杀弘农王。白波贼寇东郡。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二月乙亥，太尉黄琬、司徒杨彪免。庚辰，董卓杀城门校尉伍琼、督军校尉周珌。以光禄勋赵谦为太尉，太仆王允为司徒。丁亥，迁都长安。董卓驱徙京师百姓悉西入关，自留屯毕圭苑。壬辰，白虹贯日。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "三月乙巳，车驾入长安，幸未央宫。己酉，董卓焚洛阳宫庙及人家。戊午，董卓杀太傅袁隗、太仆袁基，夷其族。夏五月，司空荀爽薨。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "六月辛丑，光禄大夫种拂为司空。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "大鸿胪韩融、少府阴脩、执金吾胡母班、将作大匠吴脩、越骑校尉王瑰安集关东，后将军袁术、河内太守王匡各执而杀之，唯韩融获免。董卓坏五铢钱，更铸小钱。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十一月庚戌，镇星、荧惑、太白合于尾。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "是岁，有司奏，和、安、顺、桓四帝无功德，不宜称宗，又恭怀、敬隐、恭愍三皇后并非正嫡，不合称后，皆请除尊号。制曰“可”孙坚杀荆州刺史王叡，又杀南阳太守张咨。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二年春正月辛丑，大赦天下。二月丁丑，董卓自为太师。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "袁术遣将孙坚与董卓将胡轸战于阳人，轸军大败。董卓遂发掘洛阳诸帝陵。夏四月，董卓入长安。六月丙戌，地震。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋七月，司空种拂免，光禄大夫济南淳于嘉为司空。太尉赵谦罢，太常马日磾为太尉。九月，蚩尤旗见于角、亢。冬十月壬戌，董卓杀卫尉张温。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十一月，青州黄巾寇太山，太山太守应劭击破之。黄巾转寇勃海，公孙瓒与战于东光，复大破之。是岁，长沙有人死经月复活。三年春正月丁丑，大赦天下。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "袁术遣将孙坚攻刘表于襄阳，坚战殁。袁绍及公孙瓒战于界桥，瓒军大败。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "夏四月辛巳，诛董卓，夷三族。司徒王允录尚书事，总朝政，遣使者张种抚慰山东。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "青州黄巾击杀兖州刺史刘岱于东平。东郡太守曹操大破黄巾于寿张，降之。五月丁酉，大赦天下。丁未，征西将军皇甫嵩为车骑将军。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "董卓部曲将李傕、郭汜、樊稠、张济等反，攻京师。六月戊午，陷长安城，太常种拂、太仆鲁旭、大鸿胪周奂、城门校尉崔烈、越骑校尉王颀并战殁，吏民死者万馀人。李傕等并自为将军。己未，大赦天下。李傕杀司隶校尉黄琬，甲子，杀司徒王允，皆灭其族。丙子，前将军赵谦为司徒。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋七月庚子，太尉马日磾为太傅，录尚书事。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "八月，遣日磾及太仆赵岐，持节尉抚天下。车骑将军皇甫嵩为太尉。司徒赵谦罢。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九月，李傕自为车骑将军，郭汜后将军，樊稠右将军，张济镇东将军。济出屯弘农。甲申，司空淳于嘉为司徒，光禄大夫杨彪为司空，并录尚书事。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十二月，太尉皇甫嵩免。光禄大夫周忠为太尉，参录尚书事。四年春正月甲寅朔，日有食之。丁卯，大赦天下。三月，袁术杀杨州刺史陈温，据淮南。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "长安宣平城门外屋自坏。夏五月癸酉，无云而雷。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "六月，扶风大风，雨雹。华山崩裂。太尉周忠免，太仆朱俊为太尉，录尚书事。下邳贼阙宣自称天子。雨水。遣侍御史裴茂讯诏狱，原轻系。六月辛丑，天狗西北行。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九月甲午，试儒生四十馀人，上第赐位郎中，次太子舍人，下第者罢之。诏曰“孔子叹学之不讲，不讲则所识日忘。今耆儒年逾六十，去离本土，营求粮资，不得专业。结童入学，白首空归，长委农野，永绝荣望，朕甚愍焉。其依科罢者，听为太子舍人”",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十月，太学行礼，车驾幸永福城门，临观其仪，赐博士以下各有差。辛丑，京师地震。有星孛于天市。司空杨彪免，太常赵温为司空。公孙瓒杀大司马刘虞。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十二月辛丑，地震。司空赵温免，乙巳，卫尉张喜为司空。是岁，琅邪王容薨。兴平元年春正月辛酉，大赦天下，改元兴平。甲子，帝加元服。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二月壬午，追尊谥皇妣王氏为灵怀皇后，甲申，改葬于文昭陵。丁亥，帝耕于藉田。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "三月，韩遂、马腾与郭汜、樊稠战于长平观，遂、腾败绩，左中郎将刘范、前益州刺史种劭战殁。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "夏六月丙子，分凉州河西四郡为廱州。丁丑，地震。戊寅，又震。乙巳晦，日有食之，帝避正殿，寝兵，不听事五日。大蝗。秋七月壬子，太尉朱俊免。戊午，太常杨彪为太尉，录尚书事。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "三辅大旱，自四月至于是月。帝避正殿请雨，遣使者洗囚徒，原轻系。是时谷一斛五十万，豆麦一斛二十万，人相食啖，白骨委积。帝使侍御史侯汶出太仓米豆，为饑人作糜粥，经日而死者无降。帝疑赋恤有虚，乃亲于御坐前量试作糜，乃知非实，使侍中刘艾出让有司。于是尚书令以上皆诣省阁谢，奏收侯汶考实。诏曰“未忍致汶于理，可杖五十”自是之后，多得全济。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "八月，冯翊羌叛，寇属县，郭汜、樊稠击破之。九月，桑复生椹，人得以食。司徒淳于嘉罢。冬十月，长安市门自坏。以卫尉赵温为司徒，录尚书事。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十二月，分安定、扶风为新平郡。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "是岁，杨州刺史刘繇与袁术将孙策战于曲阿，繇军败绩，孙策遂据江东。太傅马日磾薨于寿春。二年春正月癸丑，大赦天下。二月乙亥，李傕杀樊稠而与郭汜相攻。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "三月丙寅，李傕胁帝幸其营，焚宫室。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "夏四月甲午，立贵人伏氏为皇后。丁酉，郭汜攻李傕，矢及御前。是日，李傕移帝幸北坞。大旱。五月壬午，李傕自为大司马。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "六月庚午，张济自陕来和傕、汜。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋七月甲子，车驾东归。郭汜自为车骑将军，杨定为后将军，杨奉为兴义将军，董承为安集将军，并侍送乘舆。张济为票骑将军，还屯陕。八月甲辰，幸新丰。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十月戊戌，郭汜使其将伍习夜烧所幸学舍，逼胁乘舆。杨定、杨奉与郭汜战，破之。壬寅，幸华阴，露次道南。是夜，有赤气贯紫宫。张济复反，与李傕、郭汜合。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十一月庚午，李傕、郭汜等追乘舆，战于东涧，王师败绩，杀光禄勋邓泉、卫尉士孙瑞、廷尉宣播、大长秋苗祀、步兵校尉魏桀、侍中朱展、射声校尉沮俊。壬申，幸曹阳，露次田中。杨奉、董承引白波帅胡才、李乐、韩暹及匈奴左贤王去卑，率师奉迎，与李傕等战，破之。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十二月庚辰，车驾乃进。李傕等复来追战，王师大败，杀掠宫人，少府田芬、大司农张义等皆战殁。进幸陕，夜度河。乙亥，幸安邑。是岁，袁绍遣将麹义与公孙瓒战于鲍丘，瓒军大败。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "建安元年春正月癸酉，郊祀上帝于安邑，大赦天下，改元建安。二月，韩暹攻卫将军董承。夏六月乙未，幸闻喜。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋七月甲子，车驾至洛阳，幸故中常侍赵忠宅。丁丑，郊祀上帝，大赦天下。己卯，谒太庙。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "八月辛丑，幸南宫杨安殿。癸卯，安国将军张杨为大司马，韩暹为大将军，杨奉为车骑将军。是时，宫室烧尽，百官披荆棘，依墙壁间。州郡各拥强兵，而委输不至，群僚饑乏，尚书郎以下自出采稆，或饑死墙壁间，或为兵士所杀。辛亥，镇东将军曹操自领司隶校尉，录尚书事。曹操杀侍中台崇、尚书冯硕等。封卫将军董承为辅国将军，伏完等十三人为列侯，赠沮俊为弘农太守。庚申，迁都许。己巳，幸曹操营。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九月，太尉杨彪、司空张喜罢。冬十一月丙戌，曹操自为司空，行车骑将军事，百官总己以听。二年春，袁术自称天子。三月，袁绍自为大将军。夏五月，蝗。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋九月，汉水溢。是岁饑，江淮间民相食。袁术杀陈王宠。孙策遣使奉贡。三年夏四月，遣谒者裴茂率中郎将段煨讨李傕，夷三族。吕布叛。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十一月，盗杀大司马张杨。十二月癸酉，曹操击吕布于徐州，斩之。四年春三月，袁绍攻公孙瓒于易京，获之。卫将军董承为车骑将军。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "夏六月，袁术死。是岁，初置尚书左右仆射。武陵女子死十四日复活。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "五年春正月，车骑将军董承、偏将军王服、越骑校尉种辑受密诏诛曹操，事泄。壬午，曹操杀董承等，夷三族。秋七月，立皇子冯为南阳王。壬午，南阳王冯薨。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九月庚午朔，日有食之。诏三公举至孝二人，九卿、校尉、郡国守、相各一人。皆上封事，靡有所讳。曹操与袁绍战于官度，绍败走。冬十月辛亥，有星孛于大梁。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "东海王祗薨。是岁，孙策死，弟权袭其馀业。六年春二月丁卯朔，日有食之。七年夏五月庚戌，袁绍薨。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "于窴国献驯象。是岁，越巂男子化为女子。八年冬十月己巳，公卿初迎冬于北郊，总章始复务八佾舞。初置司直官，督中都官。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九年秋八月戊寅，曹操大破袁尚，平冀州，自领冀州牧。冬十月，有星孛于东井。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十二月，赐三公已下金、帛，各有差。自是三年一赐，以为常制。十年春正月，曹操破袁谭于青州，斩之。夏四月，墨山贼张燕率众降。秋九月，赐百官尤贫者金、帛，各有差。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十一年春正月，有星孛于北斗。三月，曹操破高幹于并州，获之。秋七月，武威太守张猛杀雍州刺史邯郸商。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "是岁，立故琅邪王容子熙为琅邪王。齐、北海、阜陵、下邳、常山、甘陵、济北、平原八国皆除。十二年秋八月，曹操大破乌桓于柳城，斩其蹋顿。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十月辛卯，有星孛于鹑尾。乙巳，黄巾贼杀济南王赟。十一月，辽东太守公孙康杀袁尚、袁熙。十三年春正月，司徒赵温免。夏六月，罢三公官，置丞相、御史大夫。癸巳，曹操自为丞相。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋七月，曹操南征刘表。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "八月丁未，光禄勋郗虑为御史大夫。壬子，曹操杀太中大夫孔融，夷其族。是月，刘表卒，少子琮立，琮以荆州降操。冬十月癸未朔，日有食之。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "曹操以舟师伐孙权，权将周瑜败之于乌林、赤壁。十四年冬十月，荆州地震。十五年春二月乙巳朔，日有食之。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十六年秋九月庚戌，曹操与韩遂、马超战于渭南，遂等大败，关西平。是岁，赵王赦薨。十七年夏五月癸未，诛卫尉马腾，夷三族。六月庚寅晦，日有食之。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "秋七月，洧水、颍水溢。螟。八月，马超破凉州，杀刺史韦康。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "九月庚戌，立皇子熙为济阴王，懿为山阳王，[C191]为济北王，敦为东海王。冬十二月，星孛于五诸侯。十八年春正月庚寅，复《禹贡》九州。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "夏五月丙申，曹操自立为魏公，加九锡。大雨水。徙赵王珪为博陵王。是岁，岁星、镇星、荧惑俱入太微。彭城王和薨。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十九年夏四月，旱。五月，雨水。刘备破刘璋，据益州。冬十月，曹操遣将夏侯渊讨宋建于枹罕，获之。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "十一月丁卯，曹操杀皇后伏氏，灭其族及二皇子。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二十年春正月甲子，立贵人曹氏为皇后。赐天下男子爵，人一级，孝悌、力田二级。赐诸王侯公卿以下谷，各有差。秋七月，曹操破汉中，张鲁降。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二十一年夏四月甲午，曹操自进号魏王。五月己亥朔，日有食之。秋七月，匈奴南单于来朝。是岁，曹操杀琅邪王熙，国除。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二十二年夏六月，丞相军师华歆为御史大夫。冬，有星孛于东北。是岁大疫。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二十三年春正月甲子，少府耿纪、丞相司直韦晃起兵诛曹操，不克，夷三族。三月，有星孛于东方。二十四年春二月壬子晦，日有食之。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "夏五月，刘备取汉中。秋七月庚子，刘备自称汉中王。八月，汉水溢。冬十一月，孙权取荆州。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "二十五年春正月庚子，魏王曹操薨。子丕袭位。二月丁未朔，日有食之。三月，改元延康。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "冬十月乙卯，皇帝逊位，魏王丕称天子。奉帝为山阳公，邑一万户，位在诸侯王上，奏事不称臣，受诏不拜，以天子车服郊祀天地，宗庙、祖、腊皆如汉制，都山阳之浊鹿城。四皇子封王者，皆降为列侯。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "明年，刘备称帝于蜀，孙权亦自王于吴，于是天下遂三分矣。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "魏青龙二年三月庚寅，山阳公薨。自逊位至薨，十有四年，年五十四，谥孝献皇帝。八月壬申，以汉天子礼仪葬于禅陵，置园邑令丞。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "太子早卒，孙康立五十一年，晋太康六年薨。子瑾立四年，太康十年薨。子秋立二十年，永嘉中为胡贼所杀，国除。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "论曰：传称鼎之为器，虽小而重，故神之所宝，不可夺移。至令负而趋者，此亦穷运之归乎。天厌汉德久矣，山阳其何诛焉。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九·孝献帝纪第九",
    "text": "赞曰：献生不辰，身播国屯。终我四百，永作虞宾。",
    "chapter_url": "https://duguoxue.com/ershisishi/3318.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "夏、殷以上，后妃之制，其文略矣。《周礼》王者立后，三夫人，九嫔，二十七世妇，八十一女御，以备内职焉。后正位宫闱，同体天王。夫人坐论妇礼，九嫔掌教四德，世妇主丧、祭、宾客，女御序于王之燕寝。颁官分务，各有典司。女史彤管，记功书过。居有保阿之训，动有环佩之响。进贤才以辅佐君子，哀窈窕而不淫其色。所以能述宣阴化，修成内则，闺房肃雍，险谒不行也。故康王晚朝，《关雎》作讽。宣后晏起，姜氏请愆。及周室东迁，礼序凋缺。诸侯僭纵，轨制无章。齐桓有如夫人者六人，晋献升戎女为元妃，终于五子作乱，冢嗣遘屯。爰逮战国，风宪逾薄，适情任欲，颠倒衣裳，以至破国亡身，不可胜数。斯固轻礼驰防，先色后德者也。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "秦并天下，多自骄大，宫备七国，爵列八品。汉兴，因循其号，而妇制莫厘。高祖帷薄不修，孝文衽席无辩。然而选纳尚简，饰玩少华。自武、元之后，世增淫费，至乃掖庭三千，增级十四。妖幸毁政之符，外姻乱邦之迹，前史载之详矣。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "及光武中兴，斫雕为朴，六宫称号，唯皇后、贵人。贵人金印紫绶，奉不过粟数十斛。又置美人、宫人、采女三等，并无爵秩，岁时赏赐充给而已。汉法常因八月筭人，遣中大夫与掖庭丞及相工，于洛阳乡中阅视良家童女，年十三以上，二十已下，姿色端丽，合法相者，载还后宫，择视可否，乃用登御。所以明慎聘纳，详求淑哲。明帝聿遵先旨，宫教颇修，登建嫔后，必先令德，内无出阃之言，权无私溺之授，可谓矫其敝矣。向使国设外戚之禁，编著《甲令》，改正后妃之制，贻厥方来，岂不休哉。虽御己有度，而防闲未笃，故孝章以下，渐用色授，恩隆好合，遂忘淄蠹。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "自古虽主幼时艰，王家多衅，必委成冢宰，简求忠贤，未有专任妇人，断割重器。唯秦芈太后始摄政事，故穰侯权重于昭王，家富于嬴国。汉仍其谬，知患莫改。东京皇统屡绝，权归女主，外立者四帝，临朝者六后，莫不定策帷帟，委事父兄，贪孩童以久其政，抑明贤以专其威。任重道悠，利深祸速。身犯雾露于云台之上，家婴缧绁于圄犴之下。湮灭连踵，倾辀继路。而赴蹈不息，燋烂为期，终于陵夷大运，沧亡神宝。《诗》、《书》所叹，略同一揆。故考列行迹，以为《皇后本纪》。虽成败事异，而同居正号者，并列于篇。其以私恩追尊，非当时所奉者，则随它事附出。亲属别事，各依列传。其馀无所见，则系之此纪，以缵西京《外戚》云尔。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "光武郭皇后讳圣通，真定槀人也。为郡著姓。父昌，让田宅财产数百万与异母弟，国人义之。仕郡功曹。娶真定恭王女，号郭主，生后及子况。昌早卒。郭主虽王家女，而好礼节俭，有母仪之德。更始二年春，光武击王郎，至真定，因纳后，有宠。及即位，以为贵人。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "建武元年，生皇子彊。帝善况小心谨慎，年始十六，拜黄门侍郎。二年，贵人立为皇后，彊为皇太子，封况绵蛮侯。以后弟贵重，宾客辐凑。况恭谦下士，颇得声誉。十四年，迁城门校尉。其后，后以宠稍衰，数怀怨怼。十七年，遂废为中山王太后，进后中子右翊公辅为中山王，以常山郡益中山国。徙封况大国，为阳安侯。后从兄竟，以骑都尉从征伐有功，封为新郪侯，官至东海相。竟弟匡为发干侯，官至太中大夫。后叔父梁，早终，无子。其婿南阳陈茂，以恩泽封南侯。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "二十年，中山王辅复徙封沛王，后为沛太后。况迁大鸿胪。帝数幸其第，会公卿诸侯亲家饮燕，赏赐金钱缣帛，丰盛莫比，京师号况家为金穴。二十六年，后母郭主薨，帝亲临丧送葬，百官大会，遣使者迎昌丧柩，与主合葬，追赠昌阳安侯印绶，谥曰思侯，二十八年，后薨，葬于北芒。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "帝怜郭氏，诏况子璜尚淯阳公主，除璜为郎。显宗即位，况与帝舅阴识、阴就并为特进，教授赏赐，恩宠俱渥。礼待阴、郭，每事必均。永平二年，况卒，赠赐甚厚，帝亲自临丧，谥曰节侯，子璜嗣。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "元和三年，肃宗北巡狩，过真定，会诸郭，朝见上寿，引入倡饮甚欢。以太牢具上郭主冢，赐粟万斛，钱五十万。永元初，璜为长乐少府，子举为侍中，兼射声校尉。及大将军窦宪被诛，举以宪女婿谋逆，故父子俱下狱死，家属徙合浦，宗族为郎吏者，悉免官。新郪侯竟初为骑将，从征伐有功，拜东海相。永平中卒，子嵩嗣。嵩卒，追坐染楚王英事，国废。建初二年，章帝绍封嵩子勤为伊亭侯，勤无子，国除。发干侯匡，官至太中大夫，建武三十年卒，子勋嗣。勋卒，子骏嗣，永平十三年，亦坐楚王英国，失国。建初三年，复封骏为观都侯，卒，无子，国除。郭氏侯者凡三人，皆绝国。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "论曰：物之兴衰，情之起伏，理有固然矣。而崇替去来之甚者，必唯宠惑乎。当其接床第，承恩色，虽险情赘行，莫不德焉。及至移意爱，析嬿私，虽惠心妍状，愈献丑焉。爱升，则天下不足容其高。欢队，故九服无所逃其命。斯诚志士之所沉溺，君人之所抑扬，未或违之者也。郭后以衰离见贬，恚怨成尤，而犹恩加别馆，增宠党戚。至乎东海逡巡，去就以礼，使后世不见隆薄进退之隙，不亦光于古乎。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "光烈阴皇后讳丽华，南阳新野人。初，光武适新野，闻后美，心悦之。后至长安，见执金吾车骑甚盛，因叹曰“仕宦当作执金吾，娶妻当得阴丽华”更始元年六月，遂纳后于宛当成里，时年十九。及光武为司隶校尉，方西之洛阳，令后归新野。及邓奉起兵，后兄识为之将，后随家属徙淯阴，止于奉舍。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "光武即位，令侍中傅俊迎后，与胡阳、宁平主诸宫人俱到洛阳，以后为贵人。帝以后雅性宽仁，欲崇以尊位，后固辞，以郭氏有子，终不肯当，故遂立郭皇后。建武四年，从征彭宠，生显宗于元氏。九年，有盗劫杀后母邓氏及弟，帝甚伤之，乃诏大司空曰“吾微贱之时，娶于阴氏，因将兵征伐，遂各别离。幸得安全，俱脱虎口。以贵人有母仪之美，宜立为后，而固辞弗敢当，列于媵妾。朕嘉其义让，许封诸弟。未及爵士，而遭患逢祸，母子同命，愍伤于怀。《小雅》曰：将恐将惧，惟予与汝。将安将乐。汝转弃予。风人之戒，可不慎乎。其追爵谥贵人父陆为宣恩哀侯，弟为宣义恭侯，以弟就嗣哀侯后。及尸柩在堂，使太中大夫拜授印绶，如在国列侯礼。魂而有灵，嘉其宠荣”",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "十七年，废皇后郭氏而立贵人。制诏三公曰“皇后怀执怨怼，数违教令，不能抚循它子，训长异室。宫闱之内，若见鹰鹯。既无《关雎》之德，而有吕、霍之风，岂可托以幼孤，恭承明祀。今遣大司徒涉、宗正吉持节，其上皇后玺绶。阴贵人乡里良家，归自微贱。自我不见，于今三年。宜奉宗庙，为天下母。主者详案旧典，时上尊号。异常之事，非国休福，不得上寿称庆”后在位恭俭，少嗜玩，不喜笑谑。性仁孝，多矜慈。七岁失父，虽已数十年，言及未曾不流涕。帝见，常叹息。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "显宗即位，尊后为皇太后。永平三年冬，帝从太后幸章陵，置酒旧宅，会阴、邓故人诸家子孙，并受赏赐。七年，崩，在位二十四年，年六十，合葬原陵。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "明帝性孝爱，追慕无已。十七年正月，当谒原陵，夜梦先帝、太后如平生欢。既寤，悲不能寐，即案历，明旦日吉，遂率百官及故客上陵。其日，降甘露于陵树，帝令百官采取以荐。会毕，帝从席前伏御床，视太后镜奁中物，感动悲涕，令易脂泽装具。左右皆泣，莫能仰视焉。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "明德马皇后讳某，伏波将军援之小女也。少丧父母。兄客卿惠敏早夭，母蔺夫人悲伤发疾慌惚。后时年十岁，干理家事，敕制僮御，内外咨禀，事同成人。初，诸家莫知者，后闻之，咸叹异焉。后尝久疾，太夫人令筮之，筮者曰“此女虽有患状而当大贵，兆不可言也”后又呼相者使占诸女，见后，大惊曰“我必为此女称臣。然贵而少子，若养它子者得力，乃当逾于所生”",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "初，援征五溪蛮，卒于师，虎贲中郎将梁松、黄门侍郎窦固等因谮之，由是家益失势，又数为权贵所侵侮。后从兄严不胜忧愤，白太夫人绝窦氏婚，求进女掖庭。乃上书曰“臣叔父援孤恩不报，而妻子特获恩全，戴仰陛下，为天为父。人情既得不死，便欲求福。窃闻太子、诸王妃匹未备，援有三女，大者十五，次者十四，小者十三，仪状发肤，上中以上。皆孝顺小心，婉静有礼。愿下相工，简其可否。如有万一，援不朽于黄泉矣。又援姑姊妹并为成帝婕妤，葬于延陵。臣严幸得蒙恩更生，冀因缘先姑，当充后宫”由是选后入太子宫。时年十三。奉承阴后，傍接同列，礼则修备，上下安之。遂见宠异，常居后堂。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "显宗即位，以后为贵人。时后前母姊女贾氏亦以选入，生肃宗。帝以后无子，命令养之。谓曰“人未必当自生子，但患爱养不至耳”后于是尽心抚育，劳悴过于所生。肃宗亦孝性淳笃，恩性天至，母子慈爱，始终无纤介之间。后常以皇嗣未广，每怀忧叹，荐达左右，右恐不及。后宫有进见者，每加慰纳。若数所宠引，辄增隆遇。永平三年春，有司奏立长秋宫，帝未有所言。皇太后曰“马贵人德冠后宫，即其人也”遂立为皇后。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "先是数日，梦有小飞虫无数赴着身，又入皮肤中而复飞出。即正位宫闱，愈自谦肃。身长七尺二寸，方口，美发。能诵《易》，好读《春秋》、《楚辞》，尤善《周官》、《董仲舒书》。常衣大练，裙不加缘。朔望诸姬主朝请，望见后袍衣疏粗，反以为绮縠，就视，乃笑。后辞曰“此缯特宜染色，故用之耳”六宫莫不叹息。帝尝幸苑囿离宫，后辄以风邪露雾为戒，辞意款备，多见详择。帝幸濯龙中，并召诸才人，下邳王已下皆在侧，请呼皇后。帝笑曰“是家志不好乐，虽来无欢”是以游娱之事希尝从焉。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "十五年，帝案地图，将封皇子，悉半诸国。后见而言曰“诸子裁食数县，千制不已俭乎”帝曰“我子岂宜与先帝子等乎。岁给二千万足矣”时楚狱连年不断，囚相证引，坐系者甚众。后虑其多滥，乘间言及，恻然。帝感悟之，夜起仿偟，为思所纳，卒多有所降宥。时诸将奏事及公卿较议难平者，帝数以试后。后辄分解趣理，各得其情。每于侍执之际，辄言及政事，多所毗补，而未尝以家私干。故宠敬日隆，始终无衰。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "及帝崩，肃宗即位，尊后曰皇太后。诸贵人当徙居南宫，太后感析别之怀，各赐王赤绶，加安车驷马，白越三千端，杂帛二千匹，黄金十斤。自撰《显宗起居注》，削去兄防参医药事。帝请曰“黄门舅旦夕供养且一年，既无褒异，又不录勤劳，无乃过乎”太后曰“吾不欲令后世闻先帝数亲后宫之家，故不著也”",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "建初元年，帝欲封爵诸舅，太后不听。明年夏，大旱，言事者以为不封外戚之故，有司因此上奏，宜依旧典。太后诏曰“凡言事者皆欲媚朕以要福耳。昔王氏五侯同日俱封，其时黄雾四塞，不闻澍雨之应。又田蚡、窦婴，宠贵横恣，倾覆之祸，为世所传。故先帝防慎舅氏，不令在枢机之位。诸子之封，裁令半楚、淮阳诸国，常谓我子不当与先帝子等。今有司奈何欲以马氏比阴氏乎。吾为天下母，而身服大练，食不求甘，左右但着帛布，无香薰之饰者，欲身率下也。以为外亲见之，当伤心自敕，但笑言太后素好俭。前过濯龙门上，见外家问起居者，车如流水，马如游龙，仓头衣绿褠，领袖正白，顾视御者，不及远矣。故不加谴怒，但绝岁用而已，冀以默愧其心，而犹懈怠，无忧国忘家之虑。知臣莫若君，况亲属乎。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "吾岂可上负先帝之旨，下亏先人之德，重袭西京败亡之祸哉”固不许。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "帝省诏悲叹，复重请曰“汉兴，舅氏之封侯，犹皇子之为王也。太后诚存谦虚，奈何令臣独不加恩三舅乎。且卫尉年尊，两校尉有大病，如令不讳，使臣长抱刻骨之恨。宜及吉时，不可稽留”",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "太后报曰“吾反复念之，思令两善。岂徒欲获谦让之名，而使帝受不外施之嫌哉。昔窦太后欲封王皇后之兄，丞相条侯言受高祖约，无军功，非刘氏不侯。今马氏无功于国，岂得与阴、郭中兴之后等邪。常观富贵之家，禄位重叠，犹再实之木，其根必伤。且人所以愿封侯者，欲上奉祭祀，下求温饱耳。今祭祀则受四方之珍，衣食则蒙御府馀资，斯岂不足，而必当得一县乎。吾计之孰矣，勿有疑也。夫至孝之行，安亲为上。今数遭变异，谷价数倍，忧惶昼夜，不安坐卧，而欲先营外封，违慈母之拳拳乎。吾素刚急，有匈中气，不可不顺也。若阴阳调和，边境清静，然后行子之志。吾但当含饴弄孙，不能复关政矣”",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "时，新平主家御者失火，延及北阁后殿。太后以为己过，起居不欢。时当谒原陵，自引守备不慎，惭见陵园，遂不行，初，太夫人葬，起坟微高，太后以为言，兄廖等即时减削。其外亲有谦素义行者，辄假借温言，赏以财位。如有纤介，则先见严恪之色，然后加谴。其美军服不轨法度者，便绝属籍，遣归田里。广平、巨鹿、乐成王车骑朴素，无金银之饰，帝以白太后，太后即赐钱各五百万。于是内外从化，被服如一，诸家惶恐，倍于永平时。乃置织室，蚕于濯龙中，数往观视，以为娱乐。常与帝旦夕言道政事，乃教授诸小王，论议经书，述叙平生，雍和终日。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "四年，天下丰稔，方垂无事，帝遂封三舅廖、防、光为列侯。并辞让，愿就关内侯。太后闻之，曰“圣人设教，各有其方，知人情性莫能齐也。吾少壮时，但慕竹帛，志不顾命。今虽已老，而复戒之在得，故日夜惕厉，思自降损。居不求安，食不念饱。冀乘此道，不负先帝。所以化导兄弟，共同斯志，欲令瞑目之日，无所复恨。何意老志复不从哉。万年之日长恨矣”廖等不得已，受封爵而退位归第焉。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "太后其年寝疾，不信巫祝小医，数赖绝祷祀。至六月，崩。在位二十三年，年四十馀。合葬显节陵。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "贾贵人，南阳人。建武末选入太子宫，中元二年生肃宗，而显宗以为贵人。帝既为太后所养，专以马氏为外家，故贵人不登极位，贾氏亲族无受宠荣者。及太后崩，乃策书加贵人王赤绶，安车一驷，永巷宫人二百，御府杂帛二万匹，大司农黄金千斤，钱二千万。诸史并阙后事，故不知所终。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "章德窦皇后讳某，扶风平陵人，大司空融之曾孙也。祖穆，父勋，坐事死，事在《窦融传》。勋尚东海恭王彊女沘阳公主，后其长女也。家既废坏，数呼相工问息耗，见后者皆言当大尊贵，非臣妾容貌。年六岁能书，亲家皆奇之。建初二年，后与女弟俱以选例入见长乐宫，进止有序，风容甚盛。肃宗先闻后有才色，数以讯诸姬傅。及见，雅以为美，马太后亦异焉，因入掖庭，见于北宫章德殿。后性敏给，倾心承接，称誉日闻。明年，遂立为皇后，妹为贵人。七年，追爵谥后父勋为安成思侯。后宠幸殊特，专固后宫。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "初，宋贵人生皇太子庆，梁贵人生和帝。后既无子，并疾忌之，数间于帝，渐致疏嫌。因诬宋贵人挟邪媚道，遂自杀，废庆为清河王，语在《庆传》。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "梁贵人者，褒亲愍侯梁竦之女也。少失母，为伯母舞阴长公主所养。年十六，亦以建初二年与中姊俱选入掖庭为贵人。四年，生和帝。后养为己子。欲专名外家而忌梁氏。八年，乃作飞书以陷竦，竦坐诛，贵人姊妹以忧卒。自是宫房惵息，后爱日隆。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "及帝崩，和帝即位，尊后为皇太后。皇太后临朝，尊母沘阳公主为长公主，益汤沐邑三千户。兄宪，弟笃、景，并显贵，擅威权，后遂密谋不轨，永元四年，发觉被诛。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "九年，太后崩，未及葬，而梁贵人姊嫕上书陈贵人枉殁之状。太尉张酺、司徒刘方、司空张奋上奏，依光武黜吕太后故事，贬太后尊号，不宜合葬先帝。百官亦多上言者。帝手诏曰“窦氏虽不遵法度，而太后常自减损。朕奉事十年，深惟大义，礼，臣子无贬尊上之文。恩不忍离，义不忍亏。案前世上官太后亦无降黜，其勿复议”于是合葬敬陵。在位十八年。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "帝以贵人酷殁，敛葬礼阙，乃改殡于承光宫，上尊谥曰恭怀皇后，追服丧制，百官缟素，与姊大贵人俱葬西陵，仪比敬园。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "和帝阴皇后讳某，光烈皇后兄执金吾识之曾孙也。后少聪慧，善书艺。永元四年，选入掖庭，以先后近属，故得为贵人。有殊宠。八年，遂立为皇后。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "自和熹邓后入宫，爱宠稍衰，数有恚恨。后外祖母邓朱出入宫掖。十四年夏，有言后与朱共挟巫蛊道，事发觉，帝遂使中常侍张慎与尚书陈褒于掖庭狱杂考案之。朱及二子奉、毅与后弟轶、辅、敞辞语相连及，以为祠祭祝诅，大逆无道。奉、毅、辅考死狱中。帝使司徒鲁恭持节赐后策，上玺绶，迁于桐宫，以忧死。立七年，葬临平亭部。父特进纲自杀。轶、敞及朱家属徙日南比景县，宗亲外内昆弟皆免官还田里。永初四年，邓太后诏赦阴氏诸徙者悉归故郡，还其资财五百馀万。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "和熹邓皇后讳绥，太傅禹之孙也。父训，护羌校尉。母阴氏，光烈皇后从弟女也。后年五岁，太傅夫人爱之，自为剪发。夫人年高目冥，误伤后额，忍痛不言。左右见者怪而问之，后曰“非不痛也，太夫人哀怜为断发，难伤老人意，故忍之耳”六岁能《史书》，十二通《诗》、《论语》。诸兄每读经传，辄下意难问。志在典籍，不问居家之事。母常非之，曰“汝不习女工以供衣服，乃更务学，宁当举博士邪”后重违母言，昼修妇业，暮诵经典，家人号曰“诸生”。父训异之，事无大小，辄与详议。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "永元四年，当以选入，会训卒，后昼夜号泣，终三年不食盐菜，憔悴毁容，亲人不识之。后尝梦扪天，荡荡正青，若有钟乳状，乃仰嗽饮之。以讯诸占梦，言尧梦攀天而上，汤梦及天而咶之，斯皆圣王之前占，吉不可言。又相者见后惊曰“此成汤之法也”家人窃喜而不敢宣。后叔父陔言“常闻活千人者，子孙有封。兄训为谒者，使修石臼河，岁活数千人。天道可信，家必蒙福”初，太傅禹叹曰“吾将百万之众，未尝妄杀一人，其后世必有兴者”",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "七年，后复与诸家子俱选入宫。后长七尺二寸，姿颜姝丽，绝异于众，左右皆惊。八年冬，入掖庭为贵人，时年十六。恭肃小心，动有法度。承事阴后，夙夜战兢。接抚同列，常克己以下之，虽宫人隶役，皆加恩借。帝深嘉爱焉。及后有疾，特令后母兄弟入视医药，不限以日数。后言于帝曰“宫禁至重，而使外舍久在内省，上令陛下有幸私之讥，下使贱妾获不知足之谤。上下交损，诚不愿也”帝曰“人皆以数入为荣，贵人反以为忧，深自抑损，诚难及也”每有宴会，诸姬贵人竞自修整，簪珥光采，礻圭裳鲜明，而后独着素，装服无饰。其衣有与阴后同色者，即时解易。若并时进见，则不敢正坐离立，行则偻身自卑。帝每有所问，常逡巡后对，不敢先阴后言。帝知后劳心曲体，叹曰“修德之劳，乃如是乎”后阴后渐疏，每当御见，辄辞以疾。时帝数失皇子，后忧继嗣不广，恒垂涕叹息，数选进才人，以博帝意。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "阴后见后德称日盛，不知所为，遂造祝诅，欲以为害。帝尝寝病危甚，阴后密言“我得意，不令邓氏复有遗类”后闻，乃对左右流涕言曰“我竭诚尽心以事皇后，竟不为所祐，而当获罪于天。妇人虽无从死之义，然周公身请武王之命，越姬心誓必死之分，上以报帝之恩，中以解宗族之祸，下不令阴氏有人豕之讥”即欲饮药，宫人赵玉者固禁之，因诈言属有使来，上疾已愈。后信以为然，乃止。明日，帝果廖。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "十四年夏，阴后以巫蛊事废，后请救不能得，帝便属意焉。后愈称疾笃，深自闭绝。会有司奏建长秋宫，帝曰“皇后之尊，与朕同体，承宗庙，母天下，岂易哉。唯邓贵人德冠后庭，乃可当之”至冬，立为皇后。辞让者三，然后即位。手书表谢，深陈德薄，不足以充小君之选。是时，方国贡献，竞求珍丽之物，自后即位，悉令禁绝，岁时但供纸墨而已。帝每欲官爵邓氏，后辄哀请谦让，故兄骘终帝世不过虎贲中郎将。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "元兴元年，帝崩，长子平原王有疾，而诸皇子夭没，前后十数，后生者辄隐秘养于人间。殇帝生始百日，后乃迎立之。尊后为皇太后，太后临朝。和帝葬后，宫人并归园，太后赐周、冯贵人策曰“朕与贵人托配后庭，共欢等列，十有馀年。不获福祐，先帝早弃天下，孤心茕茕，靡所瞻仰，夙夜永怀，感怆发中。今当以旧典分归外园，惨结增叹，燕燕之诗，曷能喻焉。其赐贵人王青盖车，采饰辂，骖马各一驷，黄金三十斤，杂帛三千匹，白越四千端”又赐冯贵人王赤绶，以未有头上步摇、环佩，加赐各一具。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "是时新遭大忧，法禁未设。宫中亡大珠一箧，太后念，欲考问，必有不辜。乃亲阅宫人，观察颜色，即时首服。又和帝幸人吉成，御者共枉吉成以巫蛊事，遂下掖庭考讯，辞证明白。太后以先帝左右，待之有恩，平日尚无恶言，今反若此，不合人情，更自呼见实核，果御者所为。莫不叹服，以为圣明。常以鬼神难征，淫祀无福。乃诏有司罢诸祠官不合典礼者。又诏赦除建武以来诸犯妖恶，及马、窦家属所被禁锢者，皆复之为平人。减大官、导官、尚方、内者服御珍膳靡丽难成之物，自非供陵庙，稻粱米不得导择，朝夕一肉饭而已。旧太官汤官经用岁且二万万，太后敕止，日杀省珍费，自是裁数千万。及郡国所贡，皆减其过半。悉斥卖上林鹰犬。其蜀、汉釦器九带佩刀，并不复调。止画工三十九种。又御府、尚方、织室锦绣、冰纨、绮縠、金银、珠玉、犀象、玳瑁、雕镂玩弄之物，皆绝不作。离宫别馆储峙米糒薪炭，悉令省之。又诏诸园贵人，其宫人有宗室同族若羸老不任使者，令园监实核上名，自御北宫增喜观阅问之，恣其去留，即日免遣者五六百人。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "及殇帝崩，太后定策立安帝，犹临朝政。以连遭大忧，百姓苦役，殇帝康陵方中秘藏，及诸工作，事事减约，十分居一。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "诏告司隶校尉、河南尹、南阳太守曰“每览前代外戚宾客，假借威权，轻薄讠悤詷，至有浊乱奉公，为人患苦。咎在执法怠懈，不辄行其罚故也。今车骑将军骘等虽怀敬顺之志，而宗门广大，姻戚不少，宾客奸猾，多干禁宪。其明加检敕，勿相容护”自是亲属犯罪，无所假贷。太后愍阴氏之罪废，赦其徙者归乡，敕还资财五百馀万。永初元年，爵号太夫人为新野君，万户供汤沐邑。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "二年夏，京师旱，亲幸洛阳寺录冤狱。有囚实不杀人而被考自诬，羸困舆见，畏吏不敢言，将去，举头若欲自诉。太后察视觉之，即呼还问状，具得枉实，即时收洛阳令下狱抵罪。行未还宫，澍雨大降。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "三年秋，太后体不安，左右忧惶，祷请祝辞，愿得代命。太后闻之，即谴怒，切敕掖庭令以下，但使谢过祈福，不得妄生不祥之言。旧事，岁终当飨遣卫士，大傩逐疫。太后以阴阳不和，军旅数兴，诏飨会勿设戏作乐，减逐疫侲子之半，悉罢象橐驼之属。丰年复故。太后自入宫掖，从曹大家受经书，兼天文、算数。昼省王政，夜则诵读，而患其谬误，惧乖典章，乃博选诸儒刘珍等及博士、议郎、四府掾史五十馀人，诣东观雠校传记。事毕奏御，赐葛布各有差。又诏中官近臣于东观受读经传，以教授宫人，左右习诵，朝夕济济。及新野君薨，太后自侍疾病，至乎终尽，忧哀毁损，事加于常。赠以长公主赤绶、东园秘器、玉衣绣衾，又赐布三万匹、钱三千万。骘等遂固让钱、布不受。使司空持节护丧事，仪比东海恭王，谥曰敬君。太后谅暗既终，久旱，太后比三日幸洛阳，录囚徒，理出死罪三十六人，耐罪八十人，其馀减罪死右趾已下至司寇。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "七年正月，初入太庙，斋七日，赐公卿百僚各有差。庚戌，谒宗庙，率命妇群妾相礼仪，与皇帝交献亲荐，成礼而还。因下诏曰“凡供荐新味，多非其节，或郁养强孰，或穿掘萌牙，味无所至而夭折生长，岂所以顺时育物乎。传曰：非其时不食。自今当奉祠陵庙及给御者，皆须时乃上”凡所省二十三种。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "自太后临朝，水旱十载，四夷外侵，盗贼内起。每闻人饑，或达旦不寐，而躬自减彻，以救灾厄，故天下复平，岁还丰穰。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "元初五年，平望侯刘毅以太后多德政，欲令早有注记，上书安帝曰：",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "臣闻《易》载羲、农而皇德著，《书》述唐、虞而帝道崇，故虽圣明，必书功于竹帛，流音于管弦。伏惟皇太后膺大圣之姿，体乾坤之德，齐踪虞妃，比迹任、姒。孝悌慈仁，允恭节约，杜绝奢盈之源，防抑逸欲之兆。正位内朝，流化四海。及元兴、延平之际，国无储副，仰观乾象，参之人誉，援立陛下为天下主，永安汉室，绥静四海。又遭水潦，东州饑荒。垂恩元元，冠盖交路，菲薄衣食，躬率群下，损膳解骖，以赡黎苗。恻隐之恩，犹视赤子。克己引愆，显扬仄陋。崇晏晏之政，敷在宽之教。兴灭国，继绝世，录功臣，复宗室。追还徙人，蠲除禁锢。政非惠和，不图于心，制非旧典，不访于朝。弘德洋溢，充塞宇宙。洪泽丰沛，漫衍八方。华夏乐化，戎狄混并。丕功著于大汉，硕惠加于生人。巍巍之业，可闻而不可及。荡荡之勋，可诵而不可名。古之帝王，左右置史。汉之旧典，世有注记。夫道有夷崇，治有进退。若善政不述，细异辄书，是为尧、汤负洪水大旱之责，而无咸熙假天之美。高宗、成王有雉雊迅风之变，而无中兴康宁之功也。上考《诗》、《书》，有虞二妃，周室三母，修行佐德，思不逾阈。未有内遭家难，外遇灾害，览总大麓，经营天物，功德巍巍若兹者也。宜令史官著《长乐宫注》、《圣德颂》，以敷宣景耀，勒勋金石，县之日月，摅之罔极，以崇陛下烝烝之孝。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "帝从之。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "六年，太后诏征和帝弟济北、河间王子男女年五岁以上四十馀人，又邓氏近亲子孙三十馀人，并为开邸第，教学经书，躬自监试。尚幼者，使置师保，朝夕入宫，抚循诏导，恩爱甚渥。乃诏从兄河南尹豹、越骑校尉康等曰：",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "吾所以引纳群子，置之学官者，实以方今承百王之敝，时俗浅薄，巧伪滋生，《五经》衰缺，不有化导，将遂陵迟，故欲褒崇圣道，以匡失俗。传不云乎“饱食终日，无所用心，难矣哉”今末世贵戚食禄之家，温衣美饭，乘坚驱良，而面墙术学，不识臧否，斯故祸败所从来也。永平中，四姓小侯皆令入学，所以矫俗厉薄，反之忠孝。先功既以武功书之竹帛，兼以文德教化子孙，故能束修，不触罗网。诚令儿曹上述祖考休烈，下念诏书本意，则足矣。其勉之哉。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "康以太后久临朝政，心怀畏惧，托病不朝。太后使内人问之。时宫婢出入，多能有所毁誉，其耆宿者皆称中大人，所使者乃康家先婢，亦自通中大人。康闻，诟之曰“汝我家出，尔敢尔鸦”婢怒，还说康诈疾而言不逊。太后遂免康官，遣归国，绝属籍。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "永宁二年二月，寝病渐笃，乃乘辇于前殿，见侍中、尚书，因北至太子新所缮宫。还，大赦天下，赐诸园贵人、王、主、群僚钱、布各有差。诏曰“朕以无德，托母天下，而薄祐不天，早离大忧。延平之际，海内无主，元元厄运，危于累卵。勤勤苦心，不敢以万乘为乐，上欲不欺天愧先帝，下不违人负宿心，诚在济度百姓，以安刘氏。自谓感彻天地，当蒙福祚，而丧祸内外，伤痛不绝。顷以废病沉滞，久不得侍祠，自力上原陵，加咳逆唾血，遂至不解。存亡大分，无可奈何。公卿百官，其勉尽忠恪，以辅朝廷”三月崩。在位二十年，年四十一。合葬顺陵。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十上·皇后纪第十上",
    "text": "论曰：对后称制终身，号令自出，术谢前政之良，身阙明辟之义，至使嗣主侧目，敛衽于虚器，直生怀懑，悬书于象魏。借之仪者，殆其惑哉。然而建光之后，王柄有归，遂乃名贤戮辱，便孽党进，衰斁之来，兹焉有征。故知持权引谤，所幸者非己。焦心恤患，自强者唯国。是以班母一说，阖门辞事。爱侄微愆，髡剔谢罪。将杜根逢诛，未值其诚乎。但蹊田之牛，夺之已甚。",
    "chapter_url": "https://duguoxue.com/ershisishi/3319.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "安思阎皇后讳姬，河南荥阳人也。祖父章，永平中为尚书，以二妹为贵人。章精力晓旧典，久次，当迁以重职，显宗为后宫亲属，竟不用，出为步兵校尉。章生畅，畅生后。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "后有才色。元初元年，以选入掖庭，甚见宠爱，为贵人。二年，立为皇后。后专房妒忌，帝幸宫人李氏，生皇子保，遂鸩杀李氏。三年，以后父侍中畅为长水校尉，封北宜春侯，食邑五千户。四年，畅卒，谥曰文侯，子显嗣。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "建光元年，邓太后崩，帝始亲政事。显及弟景、耀、晏并为卿校，典禁兵。延光元年，更封显长社候，食邑万三千五百户，追尊后母宗为荥阳君。显、景诸子年皆童龀，并为黄门侍郎。后宠既盛，而兄弟颇与朝权，后遂与大长秋江京、中常侍樊丰等共谮皇太子保，废为济阴王。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "四年春，后从帝幸章陵，帝道疾，崩于叶县。后、显兄弟及江京、樊丰等谋曰“今晏驾道次，济阴王在内，邂逅公卿立之，还为大害”乃伪云帝疾甚，徙御卧车。行四日，驱驰还宫。明日，诈遣司徒刘熹诣郊庙社稷，告天请命。其夕，乃发丧。尊后曰皇太后。皇太后临朝，以显为车骑将军仪同三司。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "太后欲久专国政，贪立幼年，与显等定策禁中，迎济北惠王子北乡侯懿，立为皇帝。显忌大将军耿宝位尊权重，威行前朝，乃风有司奏宝及其党与中常侍樊丰、虎贲中郎将谢恽、恽弟侍中笃、笃弟大将军长史宓、侍中周广、阿母野王君王圣、圣女永、永婿黄门侍郎樊严等，更相阿党，互作威福，探刺禁省，更为唱和，皆大不道。丰、恽、广皆下狱死，家属徙比景。宓、严减死，髡钳。贬宝为则亭侯，遣就国，自杀。王圣母子徙雁门。于是景为卫尉，耀城门校尉，晏执金吾，兄弟权要，威福自由。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "少帝立二百馀日而疾笃，显兄弟及江京等皆在左右。京引显屏语曰“北乡侯病不解，国嗣宜时有定。前不用济阴王，今若立之，后必当怨，又何不早征诸王子，简所置乎”显以为然。及少帝薨，京白太后，征济北、河间王子。未至，而中黄门孙程合谋杀江京等，立济阴王，是为顺帝。显、景、晏及党与皆伏诛，迁太后于离宫，家属徙比景。明年，太后崩。在位十二年，合葬恭陵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "帝母李氏瘗在洛阳城北，帝初不知，莫敢以闻。及太后崩，左右白之，帝感悟发哀，亲至瘗所，更以礼殡，上尊谥曰恭愍皇后，葬恭北陵，为策书金匮，藏于世祖庙。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "顺烈梁皇后讳妠，大将军商之女，恭怀皇后弟之孙也。后生，有光景之祥。少善女工。好《史书》，九岁能诵《论语》，治《韩诗》，大义略举。常以列女图画置于左右，以自监戒。父商深异之，窃谓诸弟曰“我先人全济河西，所活者不可胜数。虽大位不究，而积德必报。若庆流子孙者，倘兴此女乎”",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "永建三年，与姑俱选入掖庭，时年十三，相工茅通见后，惊，再拜贺曰“此所谓日角偃月，相之极贵，臣所未尝见也”太史卜兆得寿房，又筮得《坤》之《比》，遂以为贵人。常特被引御，从容辞于帝曰“夫阳以博施为德，阴以不专为义，螽斯则百，福之所由兴也。愿陛下思云雨之均泽，识贯鱼之次序，使小妾得免罪谤之累”由是帝加敬焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "阳嘉元年春，有司奏立长秋宫，以乘氏侯商先帝外戚，《春秋》之义，娶先大国，梁小贵人宜配天祚，正位坤极。帝从之，乃于寿安殿立贵人为皇后。后既少聪惠，深览前世得失，虽以德进，不敢有骄专之心，每日月见谪，辄降服求愆。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "建康元年，帝崩。后无子，美人虞氏子炳立，是为冲帝。尊后为皇太后，太后临朝。冲帝寻崩，复立质帝，犹秉朝政。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "时，杨、徐剧贼寇扰州郡，西羌、鲜卑及日南蛮夷攻城暴掠，赋敛烦数，官民困竭。太后夙夜勤劳，推心杖贤，委任太尉李固等，拔用忠良，务崇节俭。其贪叨罪慝，多见诛废。分兵讨伐，群寇消夷。故海内肃然，宗庙以宁。而兄大将军冀鸩杀质帝，专权暴滥，忌害忠良，数以邪说疑误太后，遂立桓帝而诛李固。太后又溺于宦官，多所封宠，以此天下失望。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "和平元年春，归政于帝，太后寝疾遂笃，乃御辇幸宣德殿，见宫省官属及诸梁兄弟。诏曰“朕素有心下结气，从间以来，加以浮肿，逆害饮食，浸以沉困，比使内外劳心请祷。私自忖度，日夜虚劣，不能复与群公卿士共相终竟。援立圣嗣，恨不久育养，见其终始。今以皇帝、将军兄弟委付股肱，其各自勉焉”后二日而崩。在位十九年，年四十五。合葬宪陵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "虞美人者，以良家子年十三选入掖庭，又生女舞阳长公主。自汉兴，母氏莫不尊宠。顺帝既未加美人爵号，而冲帝早夭，大将军梁冀秉政，忌恶他族，故虞氏抑而不登，但称“大家”而已。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "陈夫人者，家本魏郡，少以声伎入孝王宫，得幸，生质帝。亦以梁氏故，荣宠不及焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "熹平四年，小黄门赵祐、议郎卑整上言“《春秋》之义，母以子贵。隆汉盛典，尊崇母氏，凡在外戚，莫不加宠。今冲帝母虞大家，质帝母陈夫人，皆诞生圣皇，而未有称号。夫臣子虽贱，尚有追赠之典，况二母见在，不蒙崇显之次，无以述尊先世，垂示后世也”帝感其言，乃拜虞大家为宪陵贵人，陈夫人为渤海孝王妃，使中常侍持节授印绶，遣太常以三牲告宪陵、怀陵、静陵焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "孝崇郾皇后讳明，为蠡吾侯翼媵妾，生桓帝。桓帝即位，明年，追尊翼为孝崇皇，陵曰博陵，以后为博园贵人。和平元年，梁太后崩，乃就博陵尊后为孝崇皇后。遣司徒持节奉策授玺绶，赍乘舆器服，备法物。宫曰永乐。置太仆、少府以下，皆如长乐宫故事。又置虎贲、羽林卫士，起宫室，分巨鹿九县为后汤沐邑。在位三年，元嘉二年崩。以帝弟平原王石为丧主，敛以东园画梓寿器、玉匣、饭含之具，礼仪制度比恭怀皇后。使司徒持节，大长秋奉吊祠，赙钱四千万，布四万匹，中谒者仆射典护丧事，侍御史护大驾卤簿。诏安平王豹、河间王建、勃海王悝，长社、益阳二长公主，与诸国侯三百里内者，及中二千石、二千石、令、长、相，皆会葬。将作大匠复土，缮庙，合葬博陵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "桓帝懿献梁皇后讳女莹，顺烈皇后之女弟也。帝初为蠡吾侯，梁太后征，欲与后为婚，未及嘉礼，会质帝崩，因以立帝。明年，有司奏太后曰“《春秋》迎王后于纪，在涂则称后。今大将军冀女弟，膺绍圣善。结婚之际，有命既集，宜备礼章，时进征币。请下三公、太常案礼仪”奏可。于是悉依孝惠皇帝纳后故事，聘黄金二万斤，纳采雁、璧、乘马、束帛，一如旧典。建和元年六月始入掖庭，八月立为皇后。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "时，太后秉政而梁冀专朝，故后独得宠幸，自下莫得进见。后借姊兄荫势，恣极奢靡，宫幄雕丽，服御珍华，巧饰制度，兼倍前世。及皇太后崩，恩爱稍衰。后既无子，潜怀怨忌，每宫人孕育，鲜得全者。帝虽迫畏梁冀，不敢谴怒，然见御转稀。至延熹二年，后以忧恚崩，在位十三年，葬懿陵。其岁，诛梁冀，废懿陵为贵人冢焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "桓帝邓皇后讳猛女，和熹皇后从兄子邓香之女也。母宣，初适香，生后。改嫁梁纪，纪者，大将军梁冀妻孙寿之舅也。后少孤，随母为居，因冒姓梁氏。冀妻见后貌美，永兴中进入掖庭，为采女，绝幸。明年，封兄邓演为南顿侯，位特进。演卒，子康嗣。及懿献后崩，梁冀诛，立后为皇后。帝恶梁氏，改姓为薄，封后母宣为长安君。四年，有司奏后本郎中邓香之女，不宜改易它姓，于是复为邓氏。追封赠香车骑将军安阳侯印绶，更封宣、康大县，宣为昆阳君，康为沘阳侯，赏赐巨万计。宣卒，赗赠葬礼，皆依后母旧仪。以康弟统袭封昆阳侯，位侍中。统从兄会袭安阳侯，为虎贲中郎将。又封统弟秉为淯阳侯。宗族皆列校、郎将。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "帝多内幸，博采宫女至五六千人，及驱役从使，复兼倍于此。而后恃尊骄忌，与帝所幸郭贵人更相谮诉。八年，诏废后，送暴室，以忧死。立七年。葬于北邙。从父河南尹万世及会皆下狱死。统筹亦系暴室，免官爵，归本郡，财物没入县官。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "桓思窦皇后讳妙，章德皇后从祖弟之孙女也。父武。延熹八年，邓皇后废，后以选入掖庭为贵人，其冬，立为皇后，而御见甚稀，帝所宠唯采女田圣等。永康元年冬，帝寝疾，遂以圣等九女皆为贵人。及崩，无嗣，后为皇太后。太后临朝定策，立解犊亭侯宏，是为灵帝。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "太后素忌忍，积怒田圣等，桓帝梓宫尚在前殿，遂杀田圣。又欲尽诛诸贵人，中常侍管霸、苏康苦谏，乃止。时太后父大将军武谋诛宦官，而中常侍曹节等矫诏杀武，迁太后于南宫云台，家属徙比景。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "窦氏虽诛，帝犹以太后有援立之功，建宁四年十月朔，率群臣朝于南宫，亲馈上寿。黄门令董萌因此数为太后诉怨，帝深纳之，供养资奉有加于前。中常侍曹节、王甫疾萌附助太后，诬以谤讪永乐宫，萌坐下狱死。熹平元年，太后母卒于比景，太后感疾而崩。立七年。合葬宣陵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "孝仁董皇后讳某，河间人。为解犊亭侯苌夫人，生灵帝。建宁元年，帝即位，追尊苌为孝仁皇，陵曰慎陵，以后为慎园贵人。及窦氏诛，明年，帝使中常侍迎贵人，并征贵人兄宠到京师，上尊号曰孝仁皇后，居南宫嘉德殿，宫称永乐。拜宠执金吾。后坐矫称永乐后属请，下狱死。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "及窦太后崩，始与朝政，使帝卖官求货，自纳金钱，盈满堂室。中平五年，以后兄子卫尉脩侯重为票骑将军，领兵千馀人。初，后自养皇子协，数劝帝立为太子，而何皇后恨之，议未及定而帝崩。何太后临朝，重与太后兄大将军进权势相害，后每欲参干政事，太后辄相禁塞。后忿恚詈言曰“汝今辀张，怙汝兄耶。当敕票骑断何进头来”何太后闻，以告进。进与三公及弟车骑将军苗等奏“孝仁皇后使故中常侍夏恽、永乐太仆封谞等交通州郡，辜较在所珍宝货赂，悉入西省。蕃后故事不得留京师，舆服有章，膳羞有品。请永乐后迁宫本国”奏可。何进遂举兵围骠骑府，收重，重免官自杀。后忧怖，疾病暴崩，在位二十二年。民间归咎何氏。丧还河间，合葬慎陵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "灵帝宋皇后讳某，扶风平陵人也，肃宗宋贵人之从曾孙也。建宁三年，选入掖庭为贵人。明年，立为皇后。父酆，执金吾，封不其乡侯。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "后无宠而居正位，后宫幸姬众，共谮毁。初，中常侍王甫枉诛勃海王悝及妃宋氏，妃即后之姑也。甫恐后怨之，乃与太中大夫程阿共构言皇后挟左道祝诅，帝信之。光和元年，遂策收玺绶。后自致暴室，以忧死。在位八年。父及兄弟并被诛。诸常侍、小黄门在省闼者，皆怜宋氏无辜，共合钱物，收葬废后及酆父子，归宋氏旧茔皋门亭。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "帝后梦见桓帝怒曰“宋皇后有何罪过，而听用邪孽，使绝其命。勃海王悝既已自贬，又受诛毙。今宋氏及悝自诉于天，上帝震怒，罪在难救”梦殊明察。帝既觉而恐，以事问于羽林左监许永曰“此何祥。其可攘乎”永对曰“宋皇后亲与陛下共承宗庙，母临万国，历年已久，海内蒙化，过恶无闻。而虚听谗妒之说，以致无辜之罪，身婴极诛，祸及家族，天下臣妾，咸为怨痛。勃海王悝，桓帝母弟也。处国奉藩，未尝有过。陛下曾不证审，遂伏其辜。昔晋侯失刑，亦梦大厉被发属地。天道明察，鬼神难诬。宜并改葬，以安冤魂。反宋后之徙家，复勃海之先封，以消厥咎”帝弗能用，寻亦崩焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "灵思何皇后讳某，南阳宛人。家本屠者，以选入掖庭。长七尺一寸。生皇子辩，养于史道人家，号曰史侯。拜后为贵人，甚有宠幸。性强忌，后宫莫不震慑。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "光和三年，立为皇后。明年，追号后父真为车骑将军、舞阳宣德侯，因封后母兴为舞阳君。时王美人任娠，畏后，乃服药欲除之，而胎安不动，又数梦负日而行。四年，生皇子协，后遂鸩杀美人。帝大怒，欲废后，诸宦官固请得止。董太后自养协，号曰董侯。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "王美人，赵国人也。祖父苞，五官中郎将。美人丰姿色，聪敏有才明，能书会计，以良家子应法相选入掖庭。帝愍协早失母，又思美人，作《追德赋》、《令仪颂》。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "中平六年，帝崩，皇子辩即位，尊后为皇太后。太后临朝。后兄大将军进欲诛宦官，反为所害。舞阳君亦为乱兵所杀。并州牧董卓被征，将兵入洛阳，陵虐朝廷，遂废少帝为弘农王而立协，是为献帝。扶弘农王下殿，北面称臣。太后鲠涕，群臣含悲，莫敢言。董卓又议太后踧迫永乐宫，至今忧死，逆妇姑之礼，乃迁于永安宫，因进鸩，弑而崩。在位十年。董卓令帝出奉常亭举哀，公卿皆白衣会，不成丧也。合葬文昭陵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "初，太后新立，当竭二祖庙，欲斋，辄有变故，如此者数，竟不克。时有识之士心独怪之，后遂因何氏倾没汉祚焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "明年，山东义兵大起，讨董卓之乱。卓乃置弘农王于阁上，使郎中令李儒进鸩，曰“服此药，可以辟恶”王曰“我无疾，是欲杀我耳。。不肯饮。强饮之，不得已，乃与妻唐姬及宫人饮宴别。酒行，王悲歌曰“天道易兮我何艰。弃万乘兮退守蕃。逆臣见迫兮命不延，逝将去汝兮适幽玄”因令唐姬起舞，姬抗袖而歌曰“皇天崩兮后土穨，身为帝兮命夭摧。死生路异兮从此乖，奈我茕独兮心中哀”因泣下呜咽，坐者皆歔欷。王谓姬曰“卿王者妃，势不复为吏民妻。自爱，从此长辞”遂饮药而死。时年十八。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "唐姬，颍川人也。王薨，归乡里。父会稽太守瑁欲嫁之，姬誓不许。及李傕破长安，遣兵抄关东，略得姬。傕因欲妻之，固不听，而终不自名。尚书贾诩知之，以状白献帝。帝闻感怆，乃下诏迎姬，置园中，使侍中持节拜为弘农王妃。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "初平元年二月，葬弘农王于故中常侍赵忠成圹中，谥曰怀王。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "帝求母王美人兄斌，斌将妻子诣长安，赐第宅田业，拜奉车都尉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "兴平元年，帝加元服。有司奏立长秋宫。诏曰“朕禀受不弘，遭值祸乱，未能绍先，以光故典。皇母前薨，未卜宅兆，礼章有阙，中心如结。三岁之戚，盖不言吉，且须其后”于是有司乃奏追尊王美人为灵怀皇后，改葬文昭陵，仪比敬、恭二陵，使光禄大夫持节行司空事奉玺绶，斌与河南尹骆业复土。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "斌还，迁执金吾，封都亭侯，食邑五百户。病卒，赠前将军印绶，谒者监护丧事。长子端袭爵。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "献帝伏皇后讳寿，琅邪东武人，大司徒湛之八世孙也。父完，沉深有大度，袭爵不其侯，尚桓帝女阳安公主，为侍中。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "初平元年，从大驾西迁长安，后时入掖庭为贵人。兴平二年，立为皇后，完迁执金吾。帝寻而东归，李傕、郭汜等追败乘舆于曹阳，帝乃潜夜度河走，六宫皆步行出营。后手持缣数匹，董承使符节令孙徽以刃胁夺之，杀傍侍者，血溅后衣。既至安邑，御服穿敝，唯以枣栗为粮。建安元年，拜完辅国将军，仪比三司。完以政在曹操，自嫌尊戚，乃上印绶，拜中散大夫，寻迁屯骑校尉。十四年卒，子典嗣。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "自帝都许，守位而已，宿卫兵侍，莫非曹氏党旧姻戚。议郎赵彦尝为帝陈言时策，曹操恶而杀之。其馀内外，多见诛戮。操后以事入见殿中，帝不任其愤，因曰“君若能相辅，则厚。不尔，幸垂恩相舍”操失色，俯仰求出。旧仪，三公领兵朝见，令虎贲执刃挟之。操出，顾左右，汗流浃背，自后不敢复朝请。董承女为贵人，操诛承而求贵人杀之。帝以贵人有妊，累为请，不能得。后自是怀惧，乃与父完书，言曹操残逼之状，令密图之。完不敢发，至十九年，事乃露泄。操追大怒，遂逼帝废后，假为策曰“皇后寿，得由卑贱，登显尊极，自处椒房，二纪于兹。既无任、姒徽音之美，又乏谨身养己之福，而阴怀妒害，苞藏祸心，弗可以承天命，奉祖宗。今使御史大夫郗虑持节策诏，其上皇后玺绶，退避中宫，迁于它馆。呜呼伤哉。自寿取之，未致于理，为幸多焉”又以尚书令华歆为郗虑副，勒兵入宫收后。闭户藏壁中，歆就牵后出。时帝在外殿，引虑于坐。后被发徒跣行泣过诀曰“不能复相活邪”帝曰“我亦不知命在何时”顾谓虑曰“郗公，天下宁有是邪”遂将后下暴室，以幽崩。所生二皇子，皆鸩杀之。后在位二十年，兄弟及宗族死者百馀人，母盈等十九人徙涿郡。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "献穆曹皇后讳节，魏公曹操之中女也。建安十八年，操进三女宪、节、华为夫人，聘以束帛玄纁五万匹，小者待年于国。十九年，并拜为贵人。及伏皇后被弑，明年，立节为皇后。魏受禅，遣使求玺绶，后怒不与。如此数辈，后乃呼使者人，亲数让之，以玺抵轩下，因涕泣横流曰“天不祚尔”左右皆莫能仰视。后在位七年。魏氏既立，以后为山阳公夫人。自后四十一年，魏景元元年薨，合葬禅陵，车服礼仪皆依汉制。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "论曰：汉世皇后无谥，皆因帝谥以为称。虽吕氏专政，上官临制，亦无殊号。中兴，明帝始建光烈之称，其后并以德为配，至于贤愚优劣，混同一贯，故马、窦二后惧称德焉。其馀唯帝之庶母及蕃王承统，以追尊之重，特为其号，如恭怀、孝崇之比是也。初平中，蔡邕始追正和熹之谥，其安思、顺烈以下，皆依而加焉。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "赞曰：坤惟厚载，阴正乎内《诗》美好逑，《易》称归妹。祁祁皇孋，言观贞淑。媚兹良哲，承我天禄。班政兰闺，宣礼椒屋。既云德升，亦曰幸进。身当隆极，族渐河润。视景争晖，方山并峻。乘刚多阻，行地必顺。咎集骄满，福协贞信。庆延自己，祸成谁衅。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "汉制，皇女皆封县公主，仪服同列侯。其尊崇者，加号长公主，仪服同蕃王。诸王女皆封乡、亭公主，仪服同乡、亭侯。肃宗唯特封东平宪王苍、琅邪孝王京女为县公主。其后安帝、桓帝妹亦封长公主，同之皇女。其皇女封公主者，所生之子袭母封为列侯，皆传国于后。乡、亭之封，则不传袭。其职僚品秩，事在《百官志》。不足别载，故附于后纪末。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女义王，建武十五年封舞阳长公主，适陵乡侯太仆梁松。松坐诽谤诛。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女中礼，十五年封涅阳公主，适显亲侯大鸿胪窦固，肃宗尊为长公主。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女红夫，十五年封馆陶公主，适驸马都尉韩光。光坐与淮阳王延谋反诛。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女礼刘，十七年封淯阳公主，适阳安侯长乐少府郭璜。璜坐与窦宪谋反诛。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女绶，二十一年封郦邑公主，适新阳侯世子阴丰。丰害主，诛死。世祖五女。皇女姬，永平二年封获嘉长公主，适杨邑侯将作大匠冯柱。皇女奴，三年封平阳公主，适大鸿胪冯顺。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女迎，三年封隆虑公主，适牟平侯耿袭。皇女次，三年封平氏公主。皇女致，三年封沁水公主。适高密侯邓乾。皇女小姬，十二年封平皋公主，适昌安侯侍中邓蕃。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女仲，十七年封浚仪公主，适軮侯黄门侍郎王度。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女惠，十七年封武安公主，适征羌侯世子黄门侍郎来棱，安帝尊为长公主。皇女臣，建初元年封鲁阳公主。皇女小迎，元年封乐平公主。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女小民，元年封成安公主。显宗十一女。皇女男，建初四年封武德长公主。皇女王，四年封平邑公主，适黄门侍郎冯由。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女吉，永元五年封阴安公主。肃宗三女。皇女保，延平元年封脩武长公主。皇女成，元年封共邑公主。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女利，元年封临颍公主，适即墨侯侍中贾建。皇女兴，元年封闻喜公主。和帝四女。皇女生，永和三年封舞阳长公主。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女成男，三年封冠军长公主。皇女广，永和六年封汝阳长公主。顺帝三女。皇女华，延熹元年封阳安长公主，适不其侯辅国将军伏完。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "皇女坚，七年封颍阴长公主。皇女脩，七年封阳翟长公主。桓帝三女。皇女某，光和三年封万年公主。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十下·皇后纪第十下",
    "text": "灵帝一女。",
    "chapter_url": "https://duguoxue.com/ershisishi/3320.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "刘玄字圣公，光武族兄也。弟为人所杀，圣公结客欲报之。客犯法，圣公避吏于平林。吏系圣公父子张。圣公诈死，使人持丧归舂陵，吏乃出子张，圣公因自逃匿。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "王莽末，南方饑馑，人庶群入野泽，掘凫茈而食之，更相侵夺。新市人王匡、王凤为平理诤讼，遂推为渠帅，众数百人。于是诸亡命马武、王常、成丹等往从之。共攻离乡聚，臧于绿林中，数月间至七八千人。地皇二年，荆州牧某发奔命二万人攻之，匡等相率迎击于云杜，大破牧军，杀数千人，尽获辎重，遂攻拔竟陵。转击云杜、安陆，多略妇女，还入绿林中，至有五万馀口，州郡不能制。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "三年，大疾疫，死者且半，乃各分散引去。王常、成丹西入南郡，号下江兵。王匡、王凤、马武及其支常朱鲔、张卬等北入南阳，号新市兵：皆自称将军。七月，匡等进攻随，未能下。平林人陈牧、廖湛复聚众千馀人，号平林兵，以应之。圣公因往从牧等，为其军安集掾。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "是时，光武及兄伯升亦起舂陵，与诸部合兵而进。四年正月，破王莽前队大夫甄阜、属正梁丘赐，斩之，号圣公为更始将军。众虽多而无所统一，诸将遂共议立更始为天子。二月辛巳，设坛场于淯水上沙中，陈兵大会。更始即帝位，南面立，朝群臣。素懦弱，羞愧流汗，举手不能言。于是大赦天下，建元曰更始元年。悉拜置诸将，以族父良为国三老、王匡为定国上公、王凤成国上公、朱鲔大司马、伯升大司徒、陈牧大司空，馀皆九卿、将军。五朋，伯升拔宛。六月，更始入都宛城，尽封宗室及诸将，为列侯者百馀人。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "更始忌伯升威名，遂诛之，以光禄勋刘赐为大司徒。前钟武侯刘望起兵，略有汝南。时王莽纳言将军严尤、秩宗将军陈藏既败于昆阳，往归之。八月，望遂自立为天子，以尤为大司马、茂为丞相。王莽使太师王匡、国将哀章守洛阳。更始遣定国上公王匡攻洛阳，西屏大将军申屠建、丞相司值李松攻武关，三辅震动。是时海内豪桀翕然响应，皆杀其牧守，自称将军，用汉年号，以待诏命，旬月之间，遍于天下。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "长安中起兵攻未央官。九月，东海人公宾就斩王莽于渐台，收玺绶，传首诣宛。更始时在便坐黄堂，取视之，喜曰“莽不如是，当与霍光等”宠姬韩夫人笑曰“若不如是，帝焉得之乎”更始悦，乃悬莽首于宛城市。是月，拔洛阳，生缚王匡、哀章，至，皆斩之。十月，使奋威大将军刘信击杀刘望于汝南，并诛严尤、陈茂。更始遂北都洛阳，以刘赐为丞相。申屠建、李松自长安传送乘舆服御，又遣中黄门从官奉迎迁都。二年二月，更始自洛阳而西。初发，李松奉引，马惊奔，触北宫铁柱门，三马皆死。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "初，王莽败，唯未央宫被焚而已，其馀宫馆一无所毁。宫女数千，备列后庭，自钟鼓、帷帐、舆辇、器服、太仓、武库、官府、市里，不改于旧。更始既至，居长乐宫，升前殿，郎吏以次列庭中。更始羞怍，俯首刮席不敢视。诸将后至者，更始问虏掠得几何，左右侍官皆宫省久吏，各惊相视。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "李松与棘阳人赵萌说更始，宜悉王诸功臣。朱鲔争之，以为高祖约，非刘氏不王。更始乃先封宗室太常将军刘祉为定陶王、刘赐为宛王、刘庆为燕王、刘歙为元氏王、大将军刘嘉为汉中王、刘信为汝阴王，后遂立王匡为比阳王、王凤为宜城王、朱鲔为胶东王、卫尉大将军张卬为淮阳王、廷尉大将军王常为邓王，执金吾大将军廖湛为穰王、申屠建为平氏王、尚书胡殷为随王、柱天大将军李通为西平王、五威中郎将李轶为舞阴王、水衡大将军成丹为襄邑王、大司空陈牧为阴平王、骠骑大将军宋佻为颍阴王、尹尊为郾王。唯朱鲔辞曰“臣非刘宗，不敢干典”遂让不受。乃徙鲔为左大司马，刘赐为前大司马，使与李轶、李通、王常等镇抚关东。以李松为丞相，赵萌为右大司马，共秉内任。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "更始纳赵萌女为夫人，有宠，遂委政于萌，日夜与妇人饮宴后庭。群臣欲言事，辄醉不能见，时不得已，乃令侍中坐帷内与语。诸将识非更始声，出皆怨曰“成败未可知，遽自纵放若此”韩夫人尤嗜酒，每侍饮，见常侍奏事，辄怒曰“帝方对我饮，正用此时持事来乎”起，抵破书案，赵萌专权，威福自己。郎吏有说萌放纵者，更始怒，拔剑击之。自是无复敢言。萌私忿侍中，引下斩之，更始救请，不从。时李轶、朱鲔擅命山东，王匡、张卬横暴三辅。其所授官爵者，皆群小贾竖，或有膳夫庖人，多着绣面衣、锦裤、襜褕、诸于，骂詈道中。长安为之语曰“灶下养，中郎将。烂羊胃，骑都尉。烂羊头，关内侯”",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "军帅将军豫章李淑上书谏曰：",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "方今贼寇始诛，王化未行，百官有司宜慎其任。夫三公上应台宿，九卿下括河海，故天工人其代之。陛下定业，虽因下江、平林之势，斯盖临时济用，不可施之既安。宜厘改制度，更延英俊，因才授爵，以匡王国。今公卿大位莫非戎陈，尚书显官皆出庸伍，资亭长、贼捕之用，而当辅佐纲维之任。唯名与器，圣人所重。今以所重加非其人，望其毗益万分，兴化致理，譬犹缘木求鱼，升山采珠。海内望此，有以窥度汉祚。臣非有憎疾以求进也，但为陛下惜此举厝。败材伤锦，所宜至虑。惟割既往廖妄之失，思隆周文济济之美。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "更始怒，系淑诏狱。自是，关中离心，四方怨叛。诸将出征，各自专置牧守，州郡交错，不知所从。十二月，赤眉西入关。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "三年正月，平陵人方望立前孺子刘婴为天子。初，望见更始政乱，度其必败，谓安陵人弓林等曰“前定安公婴，平帝之嗣，虽王莽篡夺，而尝为汉主。今皆云刘氏真人，当更受命，欲共定大功，何如”林等然之，乃于长安求得婴，将至临泾立之。聚党数千人，望为丞相，林为大司马。更始遣李松与讨难将军苏茂等击破，皆斩之。又使苏茂拒赤眉于弘农，茂军败，死者千馀人。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "三月，遣李松会朱鲔与赤眉战于蓩乡，松等大败，弃军走，死者三万馀人。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "时王匡、张卬守河东，为邓禹所破，还奔长安。卬与诸将议曰“赤眉近在郑、华阴间，旦暮且至。今独有长安，见灭不久，不如勒兵掠城中以自富，转攻所在，东归南阳，收宛王等兵。事若不集，复入湖池中为盗耳”申屠建、廖湛等皆以为然，共人说更始。更始怒不应，莫敢复言。及赤眉立刘盆子，更始使王匡、陈牧、成丹、赵萌屯新丰，李松军掫，以拒之。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "张卬、廖湛、胡殷、申屠建等与御史大夫隗嚣合谋，欲以立秋日貙膢时共劫更始，俱成前计。侍中刘能卿知其谋，以告之。更始托病不出，召张卬等。卬等皆入，将悉诛之，唯隗嚣不至。更始狐疑，使卬等四人且待于外庐。卬与湛、殷疑有变，遂突出，独申屠建在，更始斩之。卬与湛、殷遂勒兵掠东西市。昏时，烧门入，战于宫中，更始大败。明旦，将妻子车骑百馀，东奔越萌于新丰。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "更始复疑王匡、陈牧、成丹与张卬等同谋，乃并召入。牧、丹先至，即斩之。王匡惧，将兵入长安，与张卬等合。李松还从更始，与赵萌共攻匡、卬于城内。连战月馀，匡等败走，更始徙居长信宫。赤眉至高陵，匡等迎降之，遂共连兵而进。更始守城，使李松出战，败，死者二千馀人，赤眉生得松。时松弟汎为城门校尉，赤眉使使谓之曰“开城门，活汝兄”汎即开门。九月，赤眉入城。更始单骑走，从厨城门出，诸妇女从后连呼曰“陛下，当下谢城”更始即下拜，复上马去。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "初，侍中刘恭以赤眉立其弟盆子，自系诏狱：闻更始败，乃出，步从至高陵，止传舍。右辅都尉严本恐失更始为赤眉所诛，将兵在外，号为屯卫而实囚之。赤眉下书曰“圣公降者，封长沙王。过二十日，勿受”更始遣刘恭请降，赤眉使其将谢禄往受之。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "十月，更始遂随禄肉袒诣长乐宫，上玺绶于盆子。赤眉坐更始，置庭中，将杀之。刘恭、谢禄为请，不能得，遂引更始出。刘恭追呼曰“臣诚力极，请得先死”拔剑欲自刎，赤眉帅樊崇等遽共救止之，乃赦更始，封为畏威侯。刘恭复为固请，竟得封长沙王。更始常依谢禄居，刘恭亦拥护之。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "三辅苦赤眉暴虐，皆怜更始，而张卬等以为虑，谓禄曰“今诸营长多欲篡圣公者。一旦失之，合兵攻公，自灭之道也”于是禄使从兵与更始共牧马于郊下，因令缢杀之。刘恭夜往收臧其尸。光武闻而伤焉。诏大司徒邓禹葬之于霸陵。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "有三子。求，歆，鲤。明年夏，求兄弟与母东诣洛阳，帝封求为襄邑侯，奉更始祀。歆为谷孰侯，鲤为寿光侯。求后徙封成阳侯。求卒，子巡嗣，复徙封濩泽侯。巡卒，子姚嗣。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "论曰：周武王观兵孟津，退而还师，以为纣未可伐，斯时有未至者也。汉起，驱轻黠乌合之众，不当天下万分之一，而旌旃之所撝及，书文之所通被，莫不折戈顿颡，争受职命。非唯汉人馀思，固亦几运之会也。夫为权首，鲜或不及。陈、项且犹未兴，况庸庸者乎。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "刘盆子者，太山式人，城阳景王章之后也。祖父宪，元帝时封为式侯，父萌嗣。王莽篡位，国除，因为式人焉。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "天凤元年，琅邪海曲有吕母者，子为县吏，犯小罪，宰论杀之。吕母怨宰，密聚客，规以报仇。母家素丰，资产数百万，乃益酿醇酒，买刀剑衣服。少年来酤者，皆赊与之，视其乏者，辄假衣裳，不问多少。数年，财用稍尽，少年欲相与偿之。吕母垂泣曰“所以厚诸君者，非欲求利，徒以县宰不道，枉杀吾子，欲为报怨耳。诸君宁肯哀之乎”少年壮其意，又素受恩，皆许诺。其中勇士自号猛虎，遂相聚得数十百人，因与吕母入海中，招合亡命，众至数千。吕母自称将军，引兵还攻破海曲，执县宰。诸吏叩头为宰请。母曰“吾子犯小罪，不当死，而为宰所杀。杀人当死，又何请乎”遂斩之，以其首祭子冢，复还海中。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "后数岁，琅邪人樊崇起兵于莒，众百馀人，转入太山，自号三老。时青、徐大饑，寇贼蜂起，众盗以崇勇猛，皆附之，一岁间至万馀人。崇同郡人逄安，东海人徐宣、谢禄、杨音，各起兵，合数万人，复引从崇。共还攻莒，不能下，转掠至姑幕，因击王莽探汤侯田况，大破之，杀万馀人，遂北入青州，所过虏掠。还至太山，留屯南城。初，崇等以困穷为冠，无攻城徇地之计。众既浸盛，乃相与为约：杀人者死，伤人者偿创。以言辞为约束，无文书、旌旗、部曲、号令。其中最尊者号三老，次从事，次卒史，泛相称曰巨人。王莽遣平均公廉丹、太师王匡击之。崇等欲战，恐其众与莽兵乱，乃皆朱其眉以相识别，由是号曰赤眉。赤眉遂大破丹、匡军，杀万馀人，追至无盐，廉丹战死，王匡走。崇又引其兵十馀万，复还围莒，数月。或说崇曰“莒，父母之国，奈何攻之”乃解去。时吕母病死，其众分入赤眉、青犊、铜马中。赤眉遂寇东海，与王莽沂平大尹战，败，死者数千人，乃引去，掠楚、沛、汝南、颍川，还人陈留，攻拔鲁城，转至濮阳。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "会更始都洛阳，遣使降崇。崇等闻汉室复兴，即留其兵，自将渠帅二十馀人，随使者至洛阳降更始，皆封为列侯。崇等既未有国邑，而留众稍有离叛，乃遂亡归其营，将兵入颍川，分其众为二部，崇与逄安为一部，徐宣、谢禄、杨音为一部。崇、安攻拔长社，南击宛，斩县令。而宣、禄等亦拔阳翟，引之梁，击杀河南太守。赤眉众虽数战胜，而疲敝厌兵，皆日夜愁泣，思欲东归。崇等计议，虑众东向必散，不如西攻长安。更始二年冬，崇、安自武关，宣等从陆浑关，两道俱入。三年正月，俱至弘农，与更始诸将连战克胜，众遂大集。乃分万人为一营，凡三十营，营置三老、从事各一人。进至华阴。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "军中常有齐巫鼓舞祠城阳景王，以求福助。巫狂言景王大怒，曰“当为县官，何故为贼”有笑巫者辄病，军中惊动。时方望弟阳怨更始杀其兄，乃逆说崇等曰“更始荒乱，政令不行，故使将军得至于此。今将军拥百万之众，西向帝城，而无称号，名为群贼，不可以久。不如立宗室，挟义诛伐。以此号令，谁敢不服”崇等以为然，而巫言益盛，前及郑，乃相与议曰“今迫近长安，而鬼神如此，当求刘氏共尊立之”六月，遂立盆子为帝，自号建世元年。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "初，赤眉过式，掠盆子及二兄恭、茂，皆在军中。恭少习《尚书》，略通大义。及随崇等降更始，即封为式侯。以明经数言事，拜侍中，从更始在长安。盆子与茂留军中，属右校卒史刘侠卿，主刍牧牛，号曰牛吏。及崇等欲立帝，求军中景王后者，得七十馀人，唯盆子与茂及前西安侯刘孝最为近属。崇等议曰“闻古天子将兵称上将军”乃书札为符曰“上将军”，又以两空札置笥中，遂于郑北设坛场，祠城阳景王。诸三老、从事皆大会陛下，列盆子等三人居中立，以年次探札。盆子最幼，后探得符，诸将乃皆称臣拜。盆子时年十五，被发徒跣，敝衣赭汗，见众拜，恐畏欲啼。茂谓曰“善藏符”盆子即啮折弃之，复还依侠卿。侠卿为制绛单衣、半头赤帻、直綦履，乘轩车大马，赤屏泥，绛襜络，而犹从牧儿遨。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "崇虽起勇力而为众所宗，然不知书数。徐宣故县狱吏，能通《易经》。遂共推宣为丞相、崇御史大夫、逄安左大司马、谢禄右大司马，自杨音以下皆为列卿。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "军及高陵，与更始叛将张卬等连和，遂攻东都门，入长安城，更始来降。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "盆子居长东宫，诸将日会论功，争言讙呼，拔剑击柱，不能相一。三辅郡县营长遣使贡献，兵士辄剽夺之。又数虏暴吏民，百姓保壁，由是皆复固守。至腊日，崇等乃设乐大会，盆子坐正殿，中黄门持兵在后，公卿皆列坐殿上。酒未行，其中一人也刀笔书谒欲贺，其馀不知书者请起之，各各屯聚，更相背向。大司农杨音按剑骂曰“诸卿皆老佣也。今日设君臣之礼，反更殽乱，儿戏尚不如此，皆可格杀”更相辩斗，而兵众遂各逾宫斩关，入掠酒肉，互相杀伤。卫尉诸葛稚闻之，勒兵人，格杀百馀人，乃定。盆子惶恐，日夜啼泣，独与中黄门共卧起，唯得上观阁而不闻外事。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "时掖庭中宫女犹有数百千人，自更始败后，幽闭殿内，掘庭中芦菔根，捕池鱼而食之，死者因相埋于宫中。有故祠甘泉乐人，尚共击鼓歌舞，衣服鲜明，见盆子叩头言饑。盆子使中黄门禀之米，人数斗。后盆子去，皆饿死不出。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "刘恭见赤眉众乱，知其必败，自恐兄弟俱祸，密教盆子归玺绶，习为辞让之言。建武二年正朔，崇等大会，刘恭先曰“诸君共立恭弟为帝，德诚深厚。立且一年，肴乱日甚，诚不足以相成。恐死而无所益，愿得退为庶人，更求贤知，唯诸君省察”崇等谢曰“此皆崇等罪也”恭复固请。或曰“此宁式侯事邪”恭惶恐起去。盆子乃下床解玺绶，叩头曰“今设置县官而为贼如故。吏人贡献，辄见剽劫，流闻四方，莫不怨恨，不复信向。此皆立非其人所致，愿乞骸骨，避贤圣。必欲杀盆子以塞责者，无所离死。诚冀诸君肯哀怜之耳”因涕泣嘘唏。崇等及会者数百人，莫不哀怜之，乃皆避席顿首曰“臣无状，负陛下。请自今已后，不敢复放纵”因共抱持盆子，带以玺绶。盆子号呼不得已。既罢出，各闭营自守，三辅翕然，称天子聪明。百姓争还长安，市里且满。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "后二十馀日，赤眉贪财物，复出大掠。城中粮食尽，遂收载珍宝，因大纵火烧宫室，引兵而西。过祠南郊，车甲兵马最为猛盛，众号百万。盆子乘王车，驾三马，从数百骑。乃自南山转掠城邑，与更始将军严春战于郿，破春，杀之，遂入安定、北地。至阳城、番须中，逢大雪，坑谷皆满，士多冻死，乃复还，发掘诸陵，取其宝货，遂污辱吕后尸，凡贼所发，有玉匣殓者率皆如生，故赤眉得多行淫秽。大司徒邓禹时在长安，遣兵击之于郁夷，反为所败，禹乃出之云阳。九月，赤眉复入长安，止桂宫。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "时，汉中贼延岑出散关，屯杜陵，逄安将十馀万人击之。邓禹以逄安精兵在外，唯盆子与羸弱居城中，乃自往攻之。会谢禄救至，夜战槀街中，禹兵败走。延岑及更始将军李宝合兵数万人，与逄安战于杜陵。岑等大败，死者万馀人，宝遂降安，而延岑收散卒走。宝乃密使人谓岑曰“子努力还战，吾当于内反之，表里合势，可大破也”岑即还挑战，安等空营击之，宝从后悉拔赤眉旌帜，更立己幡旗。安等战疲还营，见旗帜皆白，大惊乱走，自投川谷，死者十馀万，逄安与数千人脱归长安。时三辅大乱，人相食，城郭皆空，白骨蔽野，遗人往往聚为营保，各坚守不下。赤眉虏掠无所得，十二月，乃引而东归，众尚二十馀万，随道复散。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "光武乃遣破奸将军侯进等屯新安，建威大将军耿弇等屯宜阳，分为二道，以要其还路。敕诸将曰“贼若东走，可引宜阳兵会新安。贼若南走，可引新安兵会宜阳”明年正月，邓禹自河北度，击赤眉于湖，禹复败走，赤眉遂出关南向。征西大将军冯异破之于崤底。帝闻，乃自将幸宜阳，盛兵以邀其走路。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "赤眉忽遇大军，惊震不知所为，乃遣刘恭乞降，曰“盆子将百万众降，陛下何以待之”帝曰“待汝以不死耳”樊崇乃将盆子及丞相徐宣以下三十馀人肉袒降。上所得传国玺绶，更始七尺宝敛及玉璧各一。积兵甲宜阳城西，与熊耳山齐。帝令县厨赐食，众积困餧，十馀万人皆得饱饫。明旦，大陈兵马临洛水，令盆子君臣列而观之。谓盆子曰“自知当死不”对曰“罪当应死，犹幸上怜赦之耳”帝笑曰“儿大黠，宗室无蚩者”又谓崇等曰“得无悔降乎。朕今遣卿归营勒兵，鸣鼓相攻，决其胜负，不欲强相服也”徐宣等叩头曰“臣等出长安东都门，君臣计议，归命圣德。百姓可与乐成，难与图始，故不告众耳。今日得降，犹去虎口归慈母，诚欢诚喜，无所恨也。帝曰“卿所谓铁中铮铮，庸中佼佼者也”又曰“诸卿大为无道，所过皆夷灭老弱，溺社稷，污井灶。然犹有三善：攻破城邑，周遍天下，本故妻妇无所改易，是一善也。立君能用宗室，是二善也。馀贼立君，迫急皆持其首降，自以为功，诸卿独完全以付朕，是三善也”乃令各与妻子居洛阳，赐宅人一区，田二顷。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "其夏，樊崇、逄安谋反，诛死。杨音在长安时，遇赵王良有恩，赐爵关内侯，与徐宣俱归乡里，卒于家。刘恭为更始报杀谢禄，自系狱，赦不诛。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "帝怜盆子，赏赐甚厚，以为赵王郎中。后病失明，赐荥阳均输官地，以为列肆，使食其税终身。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十一·刘玄刘盆子列传第一",
    "text": "赞曰：圣公靡闻，假我风云，始顺归历，终然崩分。赤眉阻乱，盆子探符。虽盗皇器，乃食均输。",
    "chapter_url": "https://duguoxue.com/ershisishi/3321.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "王昌一名郎，赵国邯郸人也。素为卜相工，明星历，常以为河北有天子气。时赵缪王子林好奇数，任侠于赵、魏间，多通豪猾，而郎与之亲善。初，王莽篡位，长安中或自称成帝子子舆者，莽杀之。郎缘是诈称真子舆，云“母故成帝讴者，尝下殿卒僵，须臾有黄气从上下，半日乃解，遂妊身就馆。赵后欲害之，伪易他人子，以故得全。子舆年十二，识命者郎中李曼卿，与俱至蜀。十七，到丹阳。二十，还长安。展转中山，来往燕、赵，以须天时”。林等愈动疑惑，乃与赵国大豪李育、张参等通谋，规共立郎。会人间传赤眉将度河，林等因此宣言赤眉当至，立刘子舆以观众心，百姓多信之。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "更始元年十二月，林等遂率车骑数百，晨入邯郸城，止于王宫，立郎为天子。林为丞相，李育为大司马，张参为大将军。分遣将帅，徇下幽、冀。移檄州郡曰“制诏部刺史、郡太守：朕，孝成皇帝子子舆者也。昔遭赵氏之祸，因以王莽篡杀，赖知命者将护朕躬，解形河滨，削迹赵、魏。王莽窃位，获罪于天，天命佑汉，故使东郡太守翟义、严乡侯刘信，拥兵征讨，出入胡、汉。普天率土，知朕隐在人间。南岳诸刘，为其先驱。朕仰观天文，乃兴于斯，以今月壬辰即位赵宫。休气熏蒸，应时获雨。盖闻为国，子之袭父，古今不易。刘圣公未知朕，故且持帝号。诸兴义兵，咸以助朕，皆当裂土享祚子孙。已诏圣公及翟太守，亟与功臣诣行在所。疑刺史、二千石皆圣公所置，未睹朕之沉滞，或不识去就，强者负力，弱者惶惑。今元元创痍，已过半矣，朕甚悼焉，故遣使者班下诏书”郎以百姓思汉，既多言翟义不死，故祚称之，以从人望。于是赵国以北，辽东以西，皆从风而靡。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "明年，光武自蓟得郎檄，南走信都，发兵徇帝县，遂攻柏人，不下。议者以为守柏人不如定巨鹿，光武乃引兵东北围巨鹿。郎太守王饶据城，数十日连攻不克。耿纯说曰“久守王饶，士众疲敝，不如及大兵精锐，进攻邯郸。若王郎已诛，王饶不战自服矣”光武善其计，乃留将军邓满守巨鹿，而进军邯郸，屯其郭北门。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "郎数出战不利，乃使其谏议大夫杜威持节请降。威雅称郎实成帝遗体。光武曰“设使成帝复生，天下不可得，况诈子舆者乎”威请求万户侯。光武曰“顾得全身可矣”威曰“邯郸虽鄙，并力固守，尚旷日月，终不君臣相率但全身而已”遂辞而去。因急攻之，二十馀日，郎少傅李立为反间，开门内汉兵，遂拔邯郸。郎夜亡走，道死，追斩之。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "刘永者，梁郡睢阳人，梁孝王八世孙也。传国至父立。元始中，立与平帝外家卫氏交通，为王莽所诛。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "更始即位，永先诣洛阳，绍封为梁王，都睢阳。永闻更始政乱，遂据国起兵，以弟防为辅国大将军，防弟少公御史大夫，封鲁王。遂招诸豪杰沛人周建等，并署为将帅，攻下齐阴、山阴、沛、楚、淮阳、汝南，凡得二十八城。又遣使拜西防贼帅山阳佼彊为横行将军。是时，东海人董宪起兵据其郡，而张步亦定齐地。永遣使拜宪翼汉大将军、步辅汉大将军，与共连兵，遂专据东方。及更始败，永自称天子。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "建武二年夏，光武遣虎牙大将军盖延等伐永。初，陈留人苏茂为更始讨难将军，与朱鲔等守洛阳。鲔既降汉，茂亦归命，光武因使茂与盖延俱攻永。军中不相能，茂遂反，杀淮阳太守，掠得数县。据广乐而臣于永。永以茂为大司马、淮阳王。盖延遂围睢阳，数月，拔之，永将家属走虞。虞人反，杀其母及妻子，永与麾下数十人奔谯。苏茂。佼彊、周建合军救永，为盖延所败，茂奔还广乐，彊、建从永走保湖陵。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "三年春，永遣使立张步为齐王，董宪为海西王。于是遣大司马吴汉等围苏茂于广乐，周建率众救茂，茂、建战败，弃城复还湖陵，而睢阳人反城迎永。吴汉与盖延等合军围之，城中食尽，永与茂、建走酂。诸将追急，永将庆吾斩永首降，封吾为列侯。苏茂、周建奔垂惠，共立永子纡为梁王。佼彊还保西防。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "四年秋，遣捕虏将军马武、骑都尉王霸围纡、建于垂惠，苏茂将五校兵救之，纡、建亦出兵与武等战，不克，而建兄子诵反，闭城门拒之。建、茂、纡等皆走，建于道死，茂奔下邳与董宪合，纡奔佼彊。五年，遣骠骑大将军杜茂攻佼彊于西防，彊与刘纡奔董宪。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "时，平狄将军庞萌反叛，遂袭破盖延，引兵与董宪连和，自号东平王，屯桃乡之北。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "庞萌，山阳人。初亡命在下江兵中。更始立，以为冀州牧，将兵属尚书令谢躬，共破王郎。及躬败，萌乃归降，光武即位，以为侍中。萌为人逊顺，甚见信爱。帝常称曰“可以托六尺之孤，寄百里之命者，庞萌是也”拜为平狄将军，与盖延共击董宪。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "时，诏书独下延而不及萌，萌以为延谮己，自疑，遂反。帝闻之，大怒，乃自将讨萌。与诸将书曰“吾常以庞萌社稷之臣，将军得无笑其言乎。老贼当族。其各厉兵马，会睢阳”宪闻帝自讨庞萌，乃与刘纡、苏茂、佼彊去下邳，还兰陵，使茂、彊助萌，合兵三万，急围桃城。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "帝时幸蒙，闻之，乃留辎重，自将轻骑三千，步卒数万，晨夜驰赴，师次任城，去桃乡六十里。旦日，诸将请进，贼亦勒兵挑战，帝不听，乃休士养锐，以挫其锋。城中闻车驾至，众心益固。时吴汉等在东郡，驰使召之。萌等乃悉兵攻城，二十馀日，众疲困而不能下。及吴汉与诸将到，乃率众军进桃战，而帝亲自搏战，大破之。萌、茂、彊夜弃辎重逃奔，董宪乃与刘纡悉其兵数万人屯昌虑，自将锐卒拒新阳。帝先遣吴汉击破之，宪走还昌虑。汉进守之，宪恐，乃招诱五校馀贼步骑数千人屯建阳，去昌虑三十里。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "帝王蕃，去宪所百馀里。诸将请进，帝不听，知五校乏食当退，敕各坚壁以待其敝。顷之，五校粮尽，果引去。帝乃亲临，四面攻宪，三日，复大破之，众皆奔散。遣吴汉追击之，佼彊将其众降，苏茂奔张步，宪及庞萌走入缯山。数日，吏士闻宪尚在，复往往相聚，得数百骑，迎宪入郯城。吴汉等复攻拔郯，宪与庞萌走保朐。刘纡不知所归，军士高扈斩其首降，梁地悉平。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "吴汉进围朐。明年，城中谷尽，宪、萌潜出，袭取赣榆，琅邪太守陈俊攻之，宪、萌走泽中。会吴汉下朐城，进尽获其妻子。宪乃流涕谢其将士曰“妻子皆已得矣。嗟乎。久苦诸卿”乃将数十骑夜去，欲从间道归降，而吴汉校尉韩湛追斩宪于方与，方与人黔陵亦斩萌，皆传首洛阳。封韩湛为列侯，黔陵关内侯。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "张步字文公，琅邪不其人也。汉兵之起，步亦聚众数千，转攻傍县，下数城，自为五威将军，遂据本郡。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "更始遣魏郡王闳为琅邪太守，步拒之，不得进。闳为檄，晓喻吏人降，得赣榆等六县，收兵数千人，与步战，不胜。时梁王刘永自以更始所立，贪步兵强，承制拜步辅汉大将军、忠节侯，督青、徐二州，使征不从命者。步贪其爵号，遂受之。乃理兵于剧，以弟弘为卫将军，弘弟蓝玄武大将军，蓝弟寿高密太守。遣将徇太山、东莱、城阳、胶东、北海、济南、齐诸郡，皆下之。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "步拓地浸广，兵甲日盛。王闳惧其众散，乃诣步相见，欲诱以义方。步大陈兵引闳，怒曰“步有何过，君前见攻之甚乎”闳按剑曰“太守奉朝命，而文公拥兵相距，闳攻贼耳，何谓甚邪”步嘿然，良久，离席跪谢，乃陈乐献酒，待以上宾之礼，令闳关掌郡事。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "建武三年，光武遣光禄大夫伏隆持节使齐，拜步为东莱太守。刘永闻隆至剧，乃驰遣立步为齐王，步即杀隆而受永命。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "是时，帝方北忧渔阳，南事梁、楚，故步得专集齐地，据郡十二，及刘永死，步等欲立永子纡为天子，自为定汉公，置百官。王闳谏曰“梁王以奉本朝之故，是以山东颇能归之。今尊立其子，将疑众心。且齐人多诈，宜且详之”步乃止。五年，步闻帝将攻之，以其将费邑为济南王，屯历下。冬，建威大将军耿弇破斩费邑，进拔临淄。步以弇兵少远客，可一举而取，乃悉将其众攻弇于临淄。步兵大败，还奔剧。帝自幸剧。步退保平寿，苏茂将万馀人来救之。茂让步曰“以南阳兵精，延岑善战，而耿弇走之。大王奈何就攻其营。既呼茂，不能待邪”步曰“负负，无可言者”帝乃遣使告步、茂，能相斩降者，封为列侯。步遂斩茂，使使奉其首降。步三弟各自系所在狱，皆赦之。封步为安丘侯，后与家属居洛阳。王闳亦诣剧降。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "八年夏，步将妻子逃奔临淮，与弟弘、蓝欲招其故众，乘船入海，琅邪太守陈俊追击斩之。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "王闳者，王莽叔父平阿侯谭之子也，哀帝时为中常侍。时幸臣董贤为大司马，宠爱贵盛，闳屡谏，忤旨。哀帝临崩，以玺绶付贤曰“无妄以与人”时国无嗣主，内外恇惧，闳白元后，请夺之。即带剑至宣德后闼，举手叱贤曰“宫车晏驾，国嗣未立，公受恩深重，当俯伏号泣，何事久持玺绶以待祸至邪”贤知闳必死，不敢拒之，乃跪授玺绶。闳持上太后，朝廷壮之。及王莽篡位，僭忌闳，乃出为东郡太守。闳惧诛，常系药手内。莽败，汉兵起，闳独完全东郡三十馀万户，归降更始。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "李宪者，颍川许昌人也。王莽时为庐江属令。莽末，江贼王州公等起众十馀万，攻掠郡县，莽以宪为偏将军、庐江连率，击破州公。莽败，宪据郡自守。更始元年，自称淮南王。建武三年，遂自立为天子，置公卿百官，拥九城，众十馀万。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "四年秋，光武幸寿春，遣扬武将军马成等击宪，围舒。至六年正月，拔之。宪亡走，其军士帛意，追斩宪而降，宪妻子皆伏诛。封帛意渔侯。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "后宪馀党淳于临等犹聚众数千人，屯灊山，攻杀安风令。杨州牧欧阳歙遣兵不能克，帝议欲讨之。庐江人陈众为从事，白歙请得喻降临。于是乘单车，驾白马，往说而降之。灊山人共生为立祠，号“白马陈从事”云。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "彭宠字伯通，南阳宛人也。父宏，哀帝时为渔阳太守，伟容貌，能饮饭，有威于边。王莽居摄，诛不附己者，宏与何武、鲍宣并遇害。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "宠少为郡吏，地皇中，为大司空士，从王邑东拒汉军。到洛阳，闻同产弟在汉兵中，惧诛，即与乡人吴汉亡至渔阳，抵父时吏。更始立，使谒者韩鸿持节徇北州，承制得专拜二千石已下。鸿至蓟，以宠、汉并乡闾故人，相见欢甚，即拜宠偏将军，行渔阳太守事，汉安乐令。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "及光武镇慰河北，至蓟，以书招宠。宠具牛、酒，将上谒。会王郎诈立，传檄燕、赵，遣将徇渔阳、上谷，急发其兵，北州众多疑惑，欲从之。吴汉说宠从光武，语在《汉传》。会上谷太守耿况亦使功曹寇恂诣宠，结谋共归光武。宠乃发步骑三千人，以吴汉行长史，及都尉严宣、护军盖延、狐奴令王梁，与上谷军合而南，及光武于广阿。光武承制封宠建忠侯，赐号大将军。遂围邯郸，宠转粮食，前后不绝。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "及王郎死，光武追铜马，北至蓟。宠上谒，自负其功，意望甚高，光武接之不能满，以此怀不平。光武知之，以问幽州牧朱浮。浮对曰“前吴汉北发兵时，大王遗宠以所服剑，又倚以为北道主人。宠谓至当迎閤握手，交欢并坐。今既不然，所以失望”浮因曰“王莽为宰衡时，甄丰旦夕入谋议，时人语曰：夜半客，甄长伯。及莽篡位后，丰意不平，卒以诛死”光武大笑，以为不至于此。及即位，吴汉、王梁，宠之所遣，并为三公，而宠独无所加，愈怏怏不得志。叹曰“我功当为王。但尔者，陛下忘我邪”",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "是时，北州破散，而渔阳差完，有旧盐铁官，宠转以贸谷，积珍宝，益富强，朱浮与宠不相能，浮数谮构之。建武二年春，诏征宠，宠意浮卖己，上疏愿与浮俱征。又与吴汉、盖延等书，盛言浮枉状，固求同征。帝不许，益以自疑。而其妻素刚，不堪抑屈，固劝无受召。宠又与常所亲信吏计议，皆怀怨于浮，莫有劝行者。帝遣宠从弟子后兰卿喻之，宠因留子后兰卿，遂发兵反，拜署将帅，自将二万馀人攻朱浮于蓟，分兵徇广阳、上谷、右北平。又自与耿况俱有重功，而恩赏并薄，数遣使要诱况。况不受，辄斩其使。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "秋，帝使游击将军邓隆救蓟。隆军潞南，浮军雍奴，遣吏奏状。帝读檄，怒谓使吏曰“营相去百里，其势岂可得相及。比若还，北军必败矣”宠果盛兵临河以拒隆，又别发轻骑三千袭其后，大破隆军。浮远，遂不能救，引而去。明年春，宠遂拔右北平、上谷数县。遣使以美女缯彩赂遗匈奴，要结和亲。单于使左南将军七八千骑，往来为游兵以助宠。又南结张步及富平获索诸豪杰，皆与交质连衡。遂攻拔蓟城，自立为燕王。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "其妻数恶梦，又多见怪变，卜筮及望气者皆言兵当从中起。宠疑子后兰卿质汉归，故不信之，使将兵居外，无亲于中。五年春，宠斋，独在便室。苍头子密等三人因宠卧寐，共缚着床，告外吏云“大王斋禁，皆使吏休”伪称宠命教，收缚奴婢，各置一处。又以宠命呼其妻。妻入，大惊。宠急呼曰“趣为诸将军办装”于是两奴将妻入取宝物，留一奴守宠。宠谓守奴曰“若小儿，我素爱也，今为子密所迫劫耳。解我缚，当以女珠妻汝，家中财物皆与若”小奴意欲解之，视户外，见子密听其语，遂不敢解。于是收金玉衣物，至宠所装之，被马六匹，使妻缝两缣囊。昏夜后，解宠手，令作记告城门将军云“今遣子密等至子后兰卿所，速开门出，勿稽留之”书成，即斩宠及妻头，置囊中，便持记驰出城，因以诣阙。封为不义侯。明旦，閤门不开，官属逾墙而入，见宠尸，惊怖。其尚书韩立等共立宠子午为王，以子后兰卿为将军。国师韩利斩午首，诣征虏将军祭遵降。夷其宗族。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "卢芳字君期，安定三水人入，居左谷中。王莽时，天下咸思汉德，芳由是诈自称武帝曾孙刘文伯。曾祖母匈奴谷蠡浑邪王之姊为武帝皇后，生三子。遭江充之乱，太子诛，皇后坐死，中子次卿亡之长陵，小子回卿逃于左谷。霍将军立次卿，迎回卿。回卿不出，因居左谷，生子孙卿，孙卿生文伯。常以是言诳惑安定间。王莽末，乃与三水属国羌胡起兵。更始至长安，征芳为骑都尉，使镇抚安定以西。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "更始败，三水豪杰共计议，以芳刘氏子孙，宜承宗庙，乃共立芳为上将军、西平王，使使与西羌、匈奴结和亲。单于曰“匈怒本与汉约为兄弟。后匈奴中衰，呼韩邪单于归汉，汉为发兵拥护，世世称臣。今汉亦中绝，刘氏来归我，亦当立之，令尊事我”乃使句林王将数千骑迎芳，芳与兄禽、弟程俱入匈奴。单于遂立芳为汉帝。以程为中郎将，将胡骑还入安定。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "初，五原人李兴、随昱，朔方人田飒，代郡人石鲔、闵堪，各起兵自称将军。建武四年，单于遣无楼且渠王入五原塞，与李兴等和亲，告兴欲令芳还汉地为帝。五年，李兴、闵堪引兵至单于庭迎芳，与俱入塞，都九原县。掠有五原、朔方、云中、定襄、雁门五郡，并置守令，与胡通兵，侵苦北边。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "六年，芳将军贾览将胡骑击杀代郡太守刘兴。芳后以事诛其五原太守李兴兄弟，而其朔方太守田飒、云中太守桥扈恐惧，叛芳，举郡降，光武令领职如故。后大司马吴汉、骠骑大将军杜茂数击芳，并不克。十二年，芳与贾览共攻云中，久不下，其将随昱留守九原，欲胁芳降。芳知羽翼外附，心膂内离，遂弃辎重，与十馀骑亡入匈奴，其众尽归随昱。昱乃随使者程恂诣阙。拜昱为五原太守，封镌胡侯，昱弟宪武进侯。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "十六年，芳复入居高柳，与闵堪兄林使使请降。乃立芳为代王，堪为代相，林为代太傅，赐缯二万匹，因使和集匈奴。芳上疏谢曰“臣芳过托先帝遗体，弃在边陲。社稷遭王莽废绝，以是子孙之忧，所宜共诛，故遂西连羌戎，北怀匈奴。单于不忘旧德，权立救助，是时兵革并起，往往而在。臣非敢有所贪觊，期于奉承宗庙，兴立社稷，是以久僭号位，十有馀年，罪宜万死。陛下圣德高明，躬率众贤，海内宾服，惠及殊俗。以胏附之故，赦臣芳罪，加以仁恩，封为代王，使备北藩。无以报塞重责，冀必欲和辑匈奴，不敢遗馀力，负恩贷。谨奉天子玉玺，思望阙庭”诏报芳朝明年正月。其冬，芳入朝，南及昌平，有诏止，令更朝明岁。芳自道还，忧恐，乃复背叛，遂反，与闵堪、闵林相攻连月。匈妈遣数百骑迎芳及妻子出塞。芳留匈奴中十馀年，病死。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "初，安定属国胡与芳为寇，及芳败，胡人还乡里，积苦县官徭役。其中有驳马少伯者，素刚壮。二十一年，遂率种人反叛，与匈奴连和，屯聚青山。乃遗将兵长史陈讠斤，率三千骑击之，少伯乃降。徙于冀县。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "论曰：传称“盛德必百世祀”，孔子曰“宽则得众”。夫能得众心，则百世不忘矣。观更始之际，刘氏之遗恩馀烈，英雄岂能抗之哉。然则知高祖、孝文之宽仁，结于人心深矣。周人之思邵公，爱其甘棠，又况其子孙哉。刘氏之再受命，盖以此乎。若数子者，岂有国之远图哉。因时扰攘，苟瓷纵而已耳，然犹以附假宗室，能掘强岁月之间。观其智略，固无足以惮汉祖，发其英灵者也。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十二·王刘张李彭卢列传第二",
    "text": "赞曰：天地闭革，野战群龙。昌、芳僭诈，梁、齐连锋。宠负强地，宪萦深江。实惟非律，代委神邦。",
    "chapter_url": "https://duguoxue.com/ershisishi/3322.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "隗嚣字季孟，天水成纪人也。少仕州郡。王莽国师刘歆引嚣为士。歆死，嚣归乡里。季父崔，素豪侠，能得众。闻更始立而莽兵连败，于是乃与兄义及上邽人杨广、冀人周宗谋起兵应汉。嚣止之曰“夫兵，凶事也。宗族何辜”崔不听，遂聚众数千人，攻平襄，杀莽镇戎大尹，崔、广等以为举事宜立主以一众心，咸谓嚣素有名，好经书，遂共推为上将军。嚣辞让不得已，曰“诸父众贤不量小子。必能用嚣言者，乃敢从命”众皆曰“诺”。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "嚣既立，遣使聘请平陵人方望，以为军师。望至，说嚣曰“足下欲承天顺民，辅汉而起，今立者乃在南阳，王莽尚据长安，虽欲以汉为名，其实无所受命，将何以见信于众乎。宜急立高庙，称臣奉祠，所谓神道设教，求助人神者也。且礼有损益，质文无常。削地开兆，茅茨土阶，以致其肃敬。虽未备物，神明其舍诸”嚣从其言，遂立庙邑东，祀高祖、太宗、世宗。嚣等皆称臣执事，史奉璧而告。祝毕，有司穿坎于庭，牵马操刀，奉盘错鍉，遂割牲而盟。曰“凡我同盟三十一将，十有六姓，允承天道，兴辅刘宗。如怀奸虑，明神殛之。高祖、文皇、武皇，俾坠厥命，厥宗受兵，族类灭亡”有司奉血鍉进，护军举手揖诸将军曰“鍉不濡血，歃不入口，是欺神明也，厥罚如盟”既而薶血加书，一如古礼。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "事毕，移檄告郡国曰：",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "汉复元年七月己酉朔。己巳，上将军隗嚣、白虎将军隗崔、左将军隗义、右将军杨广、明威将军王遵、云旗将军周宗等，告州牧、部监、郡卒正、连率、大尹、尹、尉队大夫、属正、属令：故新都侯王莽，慢侮天地，悖道逆理。鸩杀孝平皇帝，篡夺其位。矫托天命，伪作符书，欺惑众庶，震怒上帝。反戾饰文，以为祥瑞。戏弄神祇，歌颂祸殃。楚、越之竹，不足以书其恶。天下昭然，所共闻见。今略举大端，以喻使民。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "盖天为父，地为母，祸福之应，各以事降。莽明知之，而冥昧触冒，不顾大忌，诡乱天术，援引史传。昔秦始皇毁坏谥法，以一二数欲至万世，而莽下三万六千岁之历，言身当尽此度。循亡秦之轨，推无穷之数。是其逆天之大罪也。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "分裂郡国，断截地络。田为王田，卖买不得。规锢山泽，夺民本业。造起九庙，穷极土作。发冢河东，攻劫丘垄。此其逆地之大罪也。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "尊任残贼，信用奸佞，诛戮忠正，复按口语，赤车奔驰，法冠晨夜，冤系无辜，妄族众庶。行炮格之刑，除顺时之法，灌以醇醯，袭以五毒。政令日变，官名月易，货币岁改，吏民昏乱，不知所从，商旅穷窘，号泣市道。设为六管，增重赋敛，刻剥百姓，厚自奉养，苞苴流行，财入公辅，上下贪贿，莫相检考，民坐挟铜炭，没入钟官，徒隶殷积，数十万人，工匠饑死，长安皆臭。既乱诸夏，狂心益悖，北攻强胡，南扰劲越，西侵羌戎，东摘濊貊。使四境之外，并入为害，缘边之郡，江海之濒，涤地无类。故攻战之所败，苛法之所陷，饑馑之所夭，疾疫之所及，以万万计。其死者则露尸不掩，生者则奔亡流散，幼孤妇女，流离系虏。此其逆人之大罪也。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "是故上帝哀矜，降罚于莽，妻子颠殒，还自诛刈。大臣反据，亡形已成。大司马董忠、国师刘歆、卫将军王涉，皆结谋内溃，司命孔仁、纳言严尤、秩宗陈茂，举众外降。今山东之兵二百馀万，已平齐、楚，下蜀、汉，定宛、洛，据敖仓，守函谷，威命四布，宣风中岳。兴灭继绝，封定万国，遵高祖之旧制，修孝文之遗德。有不从命，武军平之。驰命四夷，复其爵号。然后还师振旅，橐弓卧鼓。申命百姓，各安其所，庶无负子之责。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "嚣乃勒兵十万，击杀雍州牧陈庆。将攻安定。安定大尹王向，莽从弟平阿侯谭之子也，威风独能行其邦内，属县皆无叛者。嚣乃移书于向，喻以天命，反复诲示，终不从。于是进兵虏之，以徇百姓，然后行戮，安定悉降。而长安中亦起兵诛王莽。嚣遂分遣诸将徇陇西、武都、金城、武威、张掖、酒泉、敦煌，皆下之。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "更始二年，遣使征嚣及崔、义等。嚣将行，方望以为更始未可知，固止之，嚣不听。望以书辞谢而去，曰：",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "足下将建伊、吕之业，弘不世之功，而大事草创，英雄未集。以望异域之人，疵瑕未露，欲先崇郭隗，想望乐毅，故钦承大旨，顺风不让。将军以至德尊贤，广其谋虑，动有功，发中权，基业已定，大勋方缉。今俊乂并会，羽翮并肩，望无耆考之德，而猥托宾客之上，诚自愧也。虽怀介然之节，欲絜去就之分，诚终不背其本，贰其志也。何则。范蠡收责句践，乘偏舟于五湖。舅犯谢罪文公，亦逡巡于河上。夫以二子之贤，勒铭两国，犹削迹归愆，请命乞身，望之无劳，盖其宜也。望闻乌氏有龙池之山，微径南通，与汉相属，其傍时有奇人，聊及闲暇，广求其真。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "愿将军勉之。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "嚣等遂至长安，更始以为右将军，崔、义皆即旧号。其冬，崔、义谋欲叛归，嚣惧并祸，即以事告之，崔、义诛死。更始感嚣忠，以为御史大夫。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "明年夏，赤眉入关，三辅扰乱。流闻光武即位河北，嚣即说更始归政于光武叔父国三老良，更始不听。诸将欲劫更始东归，嚣亦与通谋。事发觉，更始使使者召嚣，嚣称疾不入，因会客王遵、周宗等勒兵自守。更始使执金吾邓晔将兵围嚣，嚣闭门拒守。至昏时，遂溃围，与数十骑夜斩平城门关，亡归天水。复招聚其众，据故地，自称西州上将军。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "及更始败，三辅耆老士大夫皆奔归嚣。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "嚣素谦恭爱士，倾身引接为布衣交。以前王莽平河大尹长安谷恭为掌野大夫，平陵范逡为师友，赵秉、苏衡、郑兴为祭酒，申屠刚、杜林为持书，杨广、王遵、周宗及平襄人行巡、阿阳人王捷、长陵人王元为大将军，杜陵、金丹之属为宾客。由此名震西州，闻于山东。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "建武二年，大司徒邓禹西击赤眉，屯云阳，禹裨将冯愔引兵叛禹，西向天水，嚣逆击，破之于高平，尽获辎重。于是禹承制遣使持节命嚣为西州大将军，得专制凉州、朔方事。及赤眉去长安。欲西上陇，嚣遣将军杨广迎击，破之，又追败之于乌氏、泾阳间。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "嚣既有功于汉，又受邓禹爵，署其腹心，议者多劝通使京师。三年，嚣乃上书诣阙。光武素闻其风声，报以殊礼，言称字，用敌国之仪，所以慰藉之良厚。时，陈仓人吕鲔拥众数万，与公孙述通，寇三辅。嚣复遣兵佐征西大将军冯异击之，走鲔，遣歙上状。帝报以手书曰：",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "｛慕乐德义，思相结纳。昔文王三分，犹服事殷。但弩马铅刀，不可强扶。数蒙伯乐一顾之价，而苍蝇之飞，不过数步，即托骥尾，得以绝群。隔于盗贼，声问不数。将军操执款款，扶倾救危，南距公孙之兵，北御羌胡之乱，是以冯异西征，得以数千百人踯躅三辅。微将军之助，则咸阳已为他人禽矣。今关东寇贼，往往屯聚，志务广远，多所不暇，未能观兵成都，与子阳角力。如令子阳到汉中、三辅，愿因将军兵马，鼓旗相当。傥肯如言，蒙天之福，即智士计功割地之秋也。｝",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "管仲曰“生我者父母，成我者鲍子”自今以后，手书相闻，勿用傍人解构之言。自是恩礼愈笃。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "其后公孙述数出兵汉中，遣使以大司空扶安王印绶授嚣。嚣自以与述敌国，耻为所臣，乃斩其使，出兵击之，连破述军，以故蜀兵不复北出。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "时，关中将帅数上书，言蜀可击之状，帝以示器，因使讨蜀，以效其信。器乃遣长史上书，盛言三辅单弱，刘文伯在边，未宜谋蜀。帝知嚣欲持两端，不愿天下统一，于是稍黜其礼，正君臣之仪。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "初，嚣与来歙、马援相善，故帝数使歙、援奉使往来，劝令入朝，许以重爵。嚣不欲东，连遣使深持谦辞，言无功德，须四方平方，退伏闾里。五年，复遣来歙说嚣遣子入侍，嚣闻刘永、鼓宠皆已破灭，乃遣长子恂随歙诣阙。以为胡骑校尉，封镌羌侯。而嚣将王元、王捷常以为天下成败未可知，不愿专心内事。元遂说嚣曰“昔更始西都，四方响应，天下喁喁，谓之太平。一旦败坏，大王几所厝。今南有子阳，北有文伯，江湖海岱，王公十数，而欲牵儒生之说，弃千乘之基，羁旅危国，以求万全，此循覆车之轨，计之不可者也。今天水完富，士马最强，北收西河、上郡，东收三辅之地，案秦旧迹，表里河山。元请以一丸泥为大王东封函谷关，此万世一时也。若计不及此，且畜养士马，据隘自守，旷日持久，以待四方之变，图王不成，其弊犹足以霸。要之，鱼不可脱于渊，神龙失势，即还与蚯蚓同”嚣心然元计，虽遣子入质，犹负其险厄，欲专方面，于是游士长者，稍稍去之。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "六年，关东悉平。帝积苦兵间，以嚣子内侍，公孙述远据边陲，乃谓诸将曰“且当置此两子于度外耳”因数腾书陇、蜀，告示祸福。嚣宾客、掾史多文学生，每所上事，当世士大夫皆讽诵之，故帝有所辞答，尤加意焉，嚣复遣使周游诣阙，先到冯异营，游为仇家所杀。帝遣卫尉铫期持珍宝缯帛赐嚣，期至郑被盗，亡失财物。帝常称嚣长者，务欲招之，闻而叹曰“吾与隗嚣事欲不谐，使来见杀，得赐道亡”",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "会公孙述遣兵寇南郡，乃诏嚣当从天水伐蜀，因此欲以溃其心腹。嚣复上言“白水险阻，栈阁绝败”又多设支阂。帝知其终不为用，叵欲讨之。遂西幸长安，遣建威大将军耿弇等七将军从陇道伐蜀，先使来歙奉玺书喻旨。嚣疑惧，即勒兵，使王元据陇坻，伐木塞道，谋欲杀歙。歙得亡归。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "诸将与嚣战，大败，各引退。嚣因使王元、行巡侵三辅，征西大将军冯异、征虏将军祭遵等击破之。嚣乃上疏谢曰“吏人闻大兵卒至，惊恐自救，臣嚣不能禁止。兵有大利，不敢废臣子之节，亲自追还。昔虞舜事父，大杖则走，小杖则受。臣虽不敏，敢忘斯义。今臣之事，在于本朝，赐死则死，加刑则刑。如遂蒙恩，更得洗心，死骨不朽”有司以嚣言慢，请诛其子恂，帝不忍，复使来歙至氵幵，赐嚣书曰“昔柴将军与韩信书云：陛下宽仁，诸侯虽有亡叛而后归，辄复位号，不诛也。以嚣文吏，晓义理，故复赐书。深言则似不逊，略言则事不决。今若束手，复遣恂弟归阙庭者，则爵禄获全，有浩大之福矣。吾年垂四十，在兵中十岁，厌浮语虚辞。即不欲，勿报”嚣知帝审其诈，遂遣使称臣于公孙述。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "明年，述以嚣为朔宁王，遣兵往来，为之援势。秋，嚣将步骑三万侵安定，至阴槃，冯异率诸将拒之。嚣又令别将下陇，攻祭遵于氵幵，兵并无利，乃引还。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "帝因令来歙以书招王遵，遵乃与家属东诣京师，拜为太中大夫，封向义侯。遵字子春，霸陵人也。父为上郡太守。遵少豪侠，有才辩，虽与嚣举兵，而常有归汉意。曾于天水私于来歙曰“吾所以戮力不避矢石者，岂要爵位哉。徒以人思旧主，先君蒙汉厚恩，思效万分耳”又数劝嚣遣子入侍，前后辞谏切甚，嚣不从，故去焉。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "八年春，来歙从山道袭得略阳城。嚣出不意，惧更有大兵，乃使王元拒陇坻，行巡守番须口，王孟塞鸡头道，牛邯军瓦亭，嚣自悉其大众围来歙。公孙述亦遣其将李育、田弇助器攻略阳，连月不下。亲乃率诸将西征之，数道上陇，使王遵持节监大司马吴汉留屯于长安。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "遵知嚣必败灭，而与牛邯旧故，知其有归义意，以书喻之曰：",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "遵与隗王歃盟为汉，自经历虎口，践履死地，已十数矣。于时周洛以西无所统壹，故为王策，欲东收关中，北取上郡，进以奉天人之用，退以惩外夷之乱。数年之间，冀圣汉复存，当挈河陇奉旧都以归本朝。生民以来，臣人之势，未有便于此时者也。而王之将吏，群居穴处之徒，人人抵掌，欲为不善之计。遵与孺卿日夜所争，害几及身者，岂一事哉。前计抑绝，后策不从，所以吟啸扼腕，垂涕登车。幸蒙封拜，得延论论，每及西州之事，未尝敢忘孺卿之言。今车驾大众，已在道路，吴、耿骁将，云集四境，而孺卿以奔离之卒，距要厄，当军冲，视其形势何如哉。夫智者睹危思变，贤者泥而不滓，是以功名终申，策画复得。故夷吾束缚而相齐，黥布杖敛以归汉，去愚就义，功名并著。今孺卿当成败之际，遇严兵之锋，可为怖栗。宜断之心胸，参之有识。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "邯得书，沉吟十馀日，乃谢士众，归命洛阳，拜为太中大夫。于是嚣大将十三人，属县十六，众十众万，皆降。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "王元入蜀求救，嚣将妻子奔西域，从杨广，而田弇、李育保上邽。诏告嚣曰“若束手自诣，父子相见，保无他也。高皇帝云：横来，大者王，小者侯。若遂欲为黥布者，亦自任也”嚣终不降。于是诛其子恂，使吴汉与征南大将军岑彭围西城，耿弇与虎牙大将军盖延围上邽。车驾东归。月馀，杨广死，嚣穷困。其大将王捷别在戎丘，登城呼汉军曰“为隗王城守者，皆必死无二心。愿诸军亟罢，请自杀以明之”遂自刎颈死。数月，王元、行巡、周宗将蜀救兵五千馀人，乘高卒至，鼓噪大呼曰“百万之众方至”汉军大惊，未及成陈，元等决围，殊死战，遂得入城，迎嚣归冀。会吴汉等食尽退去，于是安定、北地、天水、陇西复反为嚣。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "九年春，嚣病且饿，出城餐糗糒，恚愤而死。王元、周宗立嚣少子纯为王。明年，来歙、耿弇、盖延等攻破落门，周宗、行巡、苛宇、赵恢等将纯降。宗、恢及诸隗分徙京师以东，纯与巡、宇徙弘农。唯王元留为蜀将。及辅威将军臧宫破延岑，元举众诣宫降。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "元字惠孟，初拜上蔡令，迁东平相，坐垦田不实，下狱死。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "牛邯字孺卿，狄道人。有勇力才气，雄于边垂。及降，大司徒司直杜林、太中大夫马援并荐之，以为护羌校尉，与来歙平陇右。十八年，纯与宾客数十骑亡入胡，至武威，捕得，诛之。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "论曰：隗嚣援旗纠族，假制明神，迹夫创图首事，有以识其风矣。终于孤立一隅，介于大国，陇坻虽隘，非有百二之势，区区两郡，以御堂堂之锋，至使穷庙策，竭征徭，身殁众解，然后定之。则知其道有足怀者，所以栖有四方之桀，士至投死绝亢而不悔者矣。夫功全则誉显，业谢则衅生，回成丧而为其议者，或未闻焉。若嚣命会符运，敌非天力，虽坐论西伯，岂多嗤乎。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "公孙述字子阳，扶风茂陵人也。哀帝时，以父任为郎，后父仁为河南都尉，而述补清水长。仁以述年少，遣门下掾随之官，月馀，掾辞归，白仁曰“述非待教者也”后太守以其能，使兼摄五具，政事修理，奸盗不发，郡中谓有鬼神。王莽天凤中，为导江卒正，居临邛，复有能名。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "及更始立，豪杰各起其县以应汉，南阳人宗成自称“虎牙将军”，入略汉中。又商人王岑亦起兵于雒县，自称“定汉将军”，杀王莽庸部牧以应成，众合数万人。述闻之，遣使迎成等。成等至成都，虏掠暴横。述意恶之，召县中豪桀谓曰“天下同苦新室，思刘氏久矣，故闻汉将军到，驰迎道路。今百姓无辜而妇子系获，室屋烧燔，此寇贼，非义兵也。吾欲保郡自守，以待真主。诸卿欲并力者即留，不欲者便去”豪桀皆叩头曰“愿效死”述于是使人诈称汉使者自东方来，假述辅汉将军、蜀郡太守兼益州牧印绶。乃选精兵千馀人，西击成等。比至成都，众数千人，遂攻成，大破之。成将垣副杀成，以其众降。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "二年秋，更始遣柱功侯李宝、益州刺史张忠，将兵万馀人徇蜀、汉。述恃其地险众附，有自立志，乃使其弟恢于绵竹击宝、忠，大破走之。由是威震益部。功曹李熊说述曰“方今四海波荡，匹夫横议。将军割据千里，地什汤、武，若奋威德以投天隙，霸王之业成矣。宜改名号，以镇百姓”述曰“吾亦虑之，公言起我意”于是自立为蜀王，都成都。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "蜀地肥饶，兵力精强，远方士庶多往归之，邛、笮君长皆来贡献。李熊复说述曰“今山东饑馑，人庶相食。兵所屠灭，城邑丘墟。蜀地沃野千里，土壤膏腴，果实所生，无谷而饱。女工之业，覆衣天下。名材竹干，器构之饶，不可胜用，又有鱼、盐、铜、银之利，浮水转漕之便。北据汉中，杜褒、斜之险。东守巴郡，拒扞关之口。地方数千里，战士不下百万。见利则出兵而略地，无利则坚守而力农。东下汉水以窥秦地，南顺江流以震荆、杨。所谓用天因地，成功之资。今君王之声，闻于天下，而名号未定，志士孤疑，宜即大位，使远人有所依归”述曰“帝王有命，吾何足以当之”熊曰“天命无常，百姓与能。能者当之，王何疑焉”述梦有人语之曰“八厶子系，十二为期”觉，谓其妻曰“虽贵而祚短，若何”妻对曰“朝闻道，夕死尚可，况十二乎”会有龙出其府殿中，夜有光耀，述以为符瑞，因刻其掌，文曰“公孙帝”。建武元年四月，遂自立为天子，号成家。色尚白。建元曰龙兴元年。以李熊为大司徒，以其弟光为大司马，恢为大司空。改益州为司隶校尉，蜀郡为成都尹。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "越巂任贵亦杀王莽大尹而据郡降。述遂使将军侯丹开白水关，北守南郑。将军任满从阆中下江州，东据扞关。于是尽有益州之地。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "自更始败后，光武方事山东，未遑西伐。关中豪杰吕鲔等往往拥众以万数，莫知所属，多往归述，皆拜为将军。遂大作营垒，陈车骑，肄习战射，会聚兵甲数十万人，积粮汉中，筑宫南郑。又造十层赤楼帛兰船。多刻天下牧守印章，备置公卿百官。使将军李育、程乌将数万众出陈仓，与吕鲔徇三辅。三年，征西将军冯异击鲔、育于陈仓，大败之，鲔、育奔汉中。五年，延岑、田戎为汉兵所败，皆亡入蜀。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "岑字叔牙，南阳人。始起据汉中，又拥兵关西，所在破散，走至南阳，略有数县。戎，汝南人。初起兵夷陵，转寇郡县，众数万人。岑、戎并与秦丰合，丰俱以女妻之。及丰败，故二人皆降于述。述以岑为大司马，封汝宁王，戎翼江王。六年，述遣戎与将军任满出江关，下监沮、夷陵间，招其故众，因欲取荆州诸郡，竟不能克。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "是时，述废铜钱，置铁官钱，百姓货币不行。蜀中童谣言曰“黄牛白腹，五铢当复”好事者窃言王莽称“黄，述自号“白”，五铢钱，汉货也，言天下并还刘氏。述亦好为符命鬼神瑞应之事，妄引谶记。以为孔子作《春秋》，为赤制而断十二公，明汉至平帝十二代，历数尽也，一姓不得再受命。又引《录运法》曰“废昌帝，立公孙”《括地象》曰“帝轩辕受命，公孙氏握”《援神契》曰“西太守，乙卯金”谓西方太守而乙绝卯金也。五德之运，黄承赤而白继黄，金据西方为白德，而代王氏，得其正序。又自言手文有奇，及得龙兴之瑞。数移书中国，冀以感动众心。帝患之，乃与述书曰“图谶言公孙，即宣帝也。代汉者当涂高，君岂高之身邪。乃复以掌文为瑞，王莽何足效乎。君非吾贼臣乱子，仓卒时人皆欲为君事耳，何足数也。君日月已逝，妻子弱小，当早为定计，可以无忧。天下神器，不可力争，宜留三思”署曰“公孙皇帝”。述不答。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "明年，隗嚣称臣于述。述骑都尉平陵人荆邯见东方将平，兵且西向，说述曰：",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "兵者，帝王之大器，古今所不能废也。昔秦失其守，豪桀并起，汉祖无前人之迹，立锥之地，起于行阵之中，躬自奋击，兵破身困者数矣。然军败复合，创愈复战。何则。前死而成功，逾于却就于灭亡也。隗嚣遭遇运会，割有雍州，兵强士附，威加山东。遇更始政乱，复失天下，众庶引领，四方瓦解。嚣不及此时推危乘胜，以争天命，而退欲为西伯之事，尊师章句，宾友处士，偃武自戈，卑辞事汉，喟然自以文王复出也。令汉帝释关陇之忧，专精东伐，四分天下而有其三。使西州豪杰咸居心于山东，发间使，招携贰，则五分而有其四。若举兵天水，必至沮溃，天水既定，则九分而有其八。陛下以梁州之地，内奉万乘，外给三军，百姓愁困，不堪上命，将有王氏自溃之变。臣之愚计，以为宜及天下之望未绝，豪杰尚可招诱，急以此时发国内精兵，令田戎据江陵，临江南之会，倚巫山之固，筑垒坚守，传檄吴、楚，长沙以南必随风而靡。令延岑出汉中，定三辅，天水、陇西拱手自服。如此，海内震摇，冀有大利。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "述以问群臣。博士吴柱曰“昔武王伐殷，先观兵孟津，八百诸侯不期同辞，然犹还师以待天命。未闻无左右之助，而欲出师千里之外，以广封疆者也。邯曰“今东帝无尺土之柄，驱乌合之众，跨马陷敌，所向辄平。不亟乘时与之分功，而坐谈武王之说，是效隗嚣欲为西伯也”述然邯言，欲悉发北军屯士及山东客兵，使延岑、田戎分出两道，与汉中诸将合兵并势。蜀人及其弟光以为不宜空国千里之外，决成败于一举，固争之，述乃上。延岑、田戎亦数请兵立功，终疑不听。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "述性苛细，察于小事。敢诛杀而不见大体，好改易郡县官名。然少为郎，习汉家制度，出入法驾，鸾旗旄骑，陈置陛戟，然后辇出房闼。又立其两子为王，食犍为、广汉各数县。群臣多谏，以为成败未可知，戎士暴露，而遽王皇子，示无大志，伤战士心。述不听。唯公孙氏得任事，由此大臣皆怨。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "八年，帝使诸将攻隗嚣，述遣李育将万馀人救嚣。嚣败，并没其军，蜀地闻之恐动。述惧，欲安众心。成都郭外有秦时旧仓，述改名白帝仓，自王莽以来常空。述即诈使人言白帝仓出谷如山陵，百姓空市里往观之。述乃大会群臣，问曰“白帝仓竟出谷乎”皆对言“无”。述曰“讹言不可信，道隗王破者复如此矣”俄而嚣将王元降，述以为将军。明年，使元与领军环安拒河池，又遣田戎及大司徒任满、南郡太守程汎将兵下江关，破威虏将军冯骏等，拔巫及夷陵、夷道，因据荆门。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "十一年，征南大将军岑彭攻之，满等大败，述将王政斩满首降于彭。田戎走保江州。城邑皆开门降。彭遂长驱至武阳。帝及与述书，陈言祸福，以明丹青之信。述省书叹息，以示所亲太常常少、光禄勋张隆。降、少皆劝降。述曰“废兴命也。岂有降天子哉”左右莫敢复言。中郎将来歙急攻王元、环安，安使刺客杀歙。述复令刺杀岑彭。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "十二年，述弟恢及子婿史兴并为大司马吴汉、辅威将军臧宫所破，战死。自是将帅恐惧，日夜离叛，述虽诛灭其家，犹不能禁。帝必欲降之，乃下诏喻述曰“往年诏书比下，开示恩信，勿以来歙、岑彭受害自疑。今以时自诣，则家族完全。若迷惑不喻，委肉虎口，痛哉奈何。将帅疲倦，吏士思归，不乐久相屯守，诏书手记，不可数得，朕不食言”述终无降意。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "九月，吴汉又破斩其大司徒谢丰、执金吾袁吉，汉兵遂守成都。述谓延岑曰“事当奈何”岑曰“男儿当死中求生，可坐穷乎。财物易聚耳，不宜有爱”述乃悉散金帛，募敢死士五千馀人，以配岑于市桥，伪建旗帜，鸣鼓挑战，而潜遣奇兵出吴汉军后，袭击破汉。汉堕水，缘马尾得出。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "十一月，臧宫军至咸门。述视占书，云“虏死城下”，大喜，谓汉等当之。乃自将数万人攻汉，使延岑拒宫。大战，岑三合三胜。自旦及日中，军士不得食，并疲，汉因令壮士突之，述兵大乱，被刺洞胸，堕马。左右舆入城。述以兵属延岑，其夜死。明旦，岑降吴汉。乃夷述妻子，尽灭公孙氏，并族延岑。遂放兵大掠，焚述宫室。帝闻之怒，以谴汉。又让汉副将刘尚曰“城降三日，吏人从服，孩儿老母，口以万数，一旦放兵纵火，闻之可为酸鼻。尚宗室子孙，尝更吏职，何忍行此。仰视天，俯视地，观放麑啜羹，二者孰仁。良失斩将吊人之义也”",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "初，常少、张隆劝述降，不从，并以忧死。帝下诏追赠少为太常，隆为光禄勋，以礼改葬之。其忠节志义之士，并蒙旌显。程乌、李育以有才干，皆擢用之。于是西土咸悦，莫不归心焉。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "论曰：昔赵佗自王番禺，公孙亦窃帝蜀汉，推其无他功能，而至于后亡者，将以地边处远，非王化之所先乎。述虽为汉吏，无所冯资，徒以文俗自憙，逐能集其志计。道未足而意有馀，不能因隙立功，以会时变，方乃坐饰边幅，以高深自安，昔吴起所以惭魏侯也。及其谢臣属，审废兴之命，与夫泥首衔玉者异日谈也。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十三·隗嚣公孙述列传第三",
    "text": "赞曰“公孙习吏，隗王得士。汉命已还，二隅方趶。天数有违，江山难恃。",
    "chapter_url": "https://duguoxue.com/ershisishi/3323.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "齐武王縯字伯升，光武之长兄也。性刚毅，慷慨有大节。自王莽篡汉，常愤愤，怀复社稷之虑，不事家人居业，倾身破产，交结天下雄俊。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "莽末，盗贼群起，南方尤甚。伯升召诸豪杰计议曰“王莽暴虐，百姓分崩。今枯旱连年，兵革并起。此亦天亡之时，复高祖之业，定万世之秋也”众皆然之。于是分遣亲客，使邓晨起新野，光武与李通、李轶起于宛。伯升自发舂陵子弟，合七八千人，部署宾客，自称柱天都部。使宗室刘嘉往诱新市、平林兵王匡、陈牧等，合军而进，屠长聚及唐子乡，杀湖阳尉，进拔棘阳，因欲攻宛。至小长安，与王莽前队大夫酎阜、属正梁丘赐战。时天密雾，汉军大败，姊元弟仲皆遇害，宗从死者数十人。伯升复收会兵众，还保棘阳。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "阜、赐乘胜，留辎重于蓝乡，引精兵十万南渡黄淳水，临沘水，阻两川间为营，绝后桥，示无还心。新市、平林见汉兵数败，阜、赐军大至，各欲解去，伯升甚患之。会下江兵五千馀人至宜秋，乃往为说合从之势，下江从之。语在《王常传》。伯升于是大飨军士，设盟约。休卒三日，分为六部，潜师夜起，袭取蓝乡，尽获其辎重。明旦，汉军自西南攻酎阜，下江兵自东南攻梁攻丘赐。至食时，赐陈溃，阜军望见散走，汉兵急追之，却迫黄淳水，斩首溺死者二万馀人，遂斩阜、赐。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "王莽纳言将军严尤、秩宗将军陈茂闻阜、赐军败，引欲据宛。伯升乃陈兵誓众，焚积聚，破釜甑，鼓行而前，与尤、茂遇育阳下，战，大破之，斩首三千馀级。尤、茂弃军走，伯升遂进围宛，自号柱天大将军。王莽素闻其名，大震惧，购伯升邑五万户，黄金十万斤，位上公。使长安中官署及天下乡亭皆画伯升像于塾，旦起射之。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "自阜、赐死后，百姓日有降者，众至十馀万。诸将会议立刘氏以从人望，豪杰咸归于伯升，而新市、平林将帅乐放纵，惮怕升威明而贪圣公懦弱，先共定策立之，然后使骑召伯升，示其议。伯升曰“诸将军幸欲尊立宗室，其德甚厚，然愚鄙之见，窃有未同。今赤眉起青、徐，众数十万，闻南阳立宗室，恐赤眉复有所立，如此，必将内争。今王莽未灭，而宗室相攻，是疑天下而自损权，非所以破莽也。且首兵唱号，鲜有能遂，陈胜、项籍，即其事也。舂陵去宛三百里耳，未足为功。遽自尊立，为天下准的，使后人得承吾敝，非计之善者也。今且称王以号令。若赤眉所立者贤，相率而往从之。若无所立，破莽降赤眉，然后举尊号，亦未晚也。愿各详思之”诸将多曰“善”。将军张卬拔剑击地曰“疑事无功。今日之议，不得有二”众皆从之。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "圣公既即位，拜伯升为大司徒，封汉信侯。由是豪杰失望，多不服。平林后部攻新野，不能下。新野宰登城言曰“得司徒刘公一信，愿先下”及伯升军至，即开城门降。五月，伯升拔宛。六月，光武破王寻、王邑。自是兄弟威名益甚。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "更始君臣不自安，遂共谋诛伯升，乃大会诸将，以成其计。更始取伯升宝剑视之，绣衣御史申屠建随献玉玦，更始竟不能发。及罢会，伯升舅樊宏谓伯升曰“昔鸿门之会，范增举玦以示项羽。今建此意，得无不善乎”伯升笑而不应。初，李轶谄事更始贵将，光武深疑之，常以戒伯升曰“此人不可复信”又不受。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "伯升部将宗人刘稷，数陷陈溃围，勇冠三军。时将兵击鲁阳，闻更始立，怒曰“本起兵图大事者，伯升兄弟也，今更始何为者邪”更始君臣闻而心忌之，以稷为抗威将军，稷不肯拜。更始乃与诸将陈兵数千人，先收稷，将诛之，伯升固争。李轶、朱鲔因劝更始并执伯升，即日害之。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "有二子。建武二年，立长子章为太原王，兴为鲁王。十一年，徙章为齐王。十五年，追谥伯升为齐武王。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "章少孤，光武感伯升功业不就，抚育恩爱甚笃，以其少贵，欲令亲吏事，故使试守平阴令，迁梁郡太守。立二十一年薨，谥曰哀王。子炀王石嗣。建武二十七年，石始就国。三十年，封石弟张为下博侯。永平十四年，封石二子为乡侯。石立二十四年薨，子晃嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "下博侯张以善论议，十六年，与奉车都尉窦固等并出击匈奴，后进者多害其能，数被谮诉。建初中卒，肃宗下诏褒扬之，复封张子它人奉其祀。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "晃及弟利侯刚与母太姬宗更相诬告。章和元年，有司奏请免晃、刚爵，为庶人，徙丹阳。帝不忍，下诏曰“朕闻人君正屏，有所不听。宗尊为小君，宫卫周备，出有辎軿之饰，入有牖户之固，殆不至如谮者之言。晃、刚愆乎至行，浊乎大伦，《甫刑》三千，莫大不孝。朕不忍置之于理，其贬晃爵为芜湖侯，削刚户三千。於戏。小子不勖大道，控于法理，以堕宗绪。其遣谒者收晃及太姬玺绶”晃立十七年而降爵。晃卒，子无忌嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "帝以伯升首创大业，而后嗣罪废，心常愍之。时北海亦绝无后。及崩，遗诏令复二国。永元二年，乃复封无忌为齐王，是为惠王。立五十二年薨，子顷王喜嗣。立五年薨，子承嗣。建安十一年，国除。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "论曰：大丈夫之鼓动拔起，其志致盖远矣。若夫齐武王之破家厚士，岂游侠下客之为哉。其虑将存乎配天之绝业，而痛明堂之不祀也。及其发举大谋，在仓卒扰攘之中，使信先成于敌人，赦岑彭以显义，若此足以见其度矣。志高虑远，祸发所忽。呜呼。古人以蜂虿为戒，盖畏此也。《诗》云“敬之敬之，命不易哉”",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "北海靖五兴，建武二年封为鲁王，嗣光武兄仲。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "初，南顿君娶同郡樊重女，字娴都。娴都性婉顺，自为童女，不正容服不出于房，宗族敬焉。生三男三女：长男伯升，次仲，次光武。长女黄，次元，次伯姬。皇妣以初起兵时病卒，宗人樊巨公收敛焉。建武二年，封黄为湖阳长公主，伯姬为宁平长公主。元与仲俱殁于小长安，追爵元为新野长公主，十五年，追谥仲为鲁哀王。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "兴其岁试守缑氏令。为人有明略，善听讼，甚得名称。迁弘农太守，亦有善政。视事四年，上疏乞骸骨，征还京师，奉朝请。二十七年，始就国。明年，以鲁国益东海，故徙兴为北海王。三十年，封兴子复为临邑侯。中元二年，又封兴二子为县侯。显宗器重兴，每有异政，辄乘驿问焉。立三十九年薨，子敬王睦嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "睦少好学，博通书传，光武爱之，数被廷纳。显宗之在东宫，尤见幸待，入侍讽诵，出则执辔。中兴初，禁网尚阔，而睦性谦恭好士，千里交结，自名儒宿德，莫不造门，由是声价益广。永平中，法宪颇峻，睦乃谢绝宾客，放心音乐。然性好读书，常为爱玩。岁终，遣中大夫奉璧朝贺，召而谓之曰“朝廷设廷问寡人，大夫将何辞以对”使者曰“大王忠孝慈仁，敬贤乐士。臣虽蝼蚁，敢不以实”睦曰“吁，子危我哉。此乃孤幼时进趣之行也。大夫其对以孤袭爵以来，志意衰惰，声色是娱，犬马是好”使者受命而行。其能屈申若此。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "初，靖王薨，悉推财产与诸弟，虽王车服珍宝非列侯制，皆以为分，然后随以金、帛赎之。睦能属文，作《春秋旨义终始论》及赋颂数十篇。又善《史书》，当世以为楷则。及寝病，帝驿马令作草书尺牍十首。立十年薨，子哀王基嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "永平十八年，封基二弟为县侯，二弟为乡侯。建初二年，又封基弟毅为平望侯。基立十四年薨，无子，肃宗怜之，不除其国。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "永元二年，和帝封睦庶子斟乡侯威为北海王，奉睦后。立七年，威以非睦子，又坐诽谤，槛车征诣廷尉，道自杀。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "永初元年，邓太后复封睦孙寿光侯普为北海王，是为顷王。延光二年，复封睦少子为亭侯。普立十七年薨，子恭王翼嗣。立十四年薨，子康王嗣，无后，建安十一年，国除。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "初，临邑侯复好学，能文章。永平中，每有讲学事，辄令复典掌焉。与班固、贾逵共述汉史，傅毅等皆宗事之。复子騊駼及从兄平望侯毅，并有才学。永宁中，邓太后召毅及騊駼入东观，与谒者仆射刘珍著中兴以下名臣列士传。騊駼又自造赋、颂、书、论凡四篇。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "赵孝王良字次伯，光武之叔父也。平帝时举孝廉，为萧令。光武兄弟少孤，良抚循甚笃。及光武起兵，以事告，良大怒，曰“汝与伯升志操不同，今家欲危亡，而反共谋如是”既而不得已，从军至小长安，汉兵大败，良妻及二子皆被害。更始立，以良为国三老，从入关。更始败。良闻光武即位，乃亡奔洛阳。建武二年，封良为广阳王。五年，徙为赵王，始就国。十三年，降为赵公。频岁来朝。十七年，薨于京师。凡六十六年。子节王栩嗣。建武三十年，封栩二子为乡侯。建初二年，复封栩十子为亭侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "栩立四十年薨，子顷王商嗣。永元三年，封商三弟为亭侯。元年，封商四子为亭侯。商立二十三年薨，子靖王宏嗣。立十二年薨，子惠王乾嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "元初五年，封乾二弟为亭侯。是岁，赵相奏乾居父丧私娉小妻，又白衣出司马门，坐削中丘县。时郎中南阳程坚素有志行，拜为乾傅。坚辅以礼义，乾改悔前过，坚列上，复所削县。本初元年，封乾一子为亭侯。乾立四十八年薨，子怀王豫嗣。豫薨，子献王赦嗣。赦薨，子珪嗣，建安十八年徙封博陵王。立九年，魏初以为崇德侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "城阳恭王祉字巨伯，光武族兄、舂陵康侯敞之子也。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "敞曾祖父节侯买，以长沙定王子封于零道之舂陵乡，为舂陵侯。买卒，子戴侯熊渠嗣。熊渠卒，子考侯仁嗣。仁以舂陵地势下湿，山林毒气，上书求减邑内徙。元帝初元四年，徙封南阳之白水乡，犹以舂陵为国名，遂与从弟巨鹿都尉回及宗族往家焉。仁卒，子敞嗣。敞谦俭好义，尽推父时金宝财产与昆弟，刑州刺史上其义行，拜庐江都尉。岁馀，会族兄安众侯刘崇起兵，王莽畏恶刘氏，征敞至长安，免归国。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "先是平帝时，敞与崇俱朝京师，助祭明堂。崇见莽将危汉室，私谓敞曰“安汉公擅国权，群臣莫不回从，社稷倾覆至矣。太后春秋高，天子幼弱，高皇帝所以分封子弟，盖为此也”敞心然之。及崇事败，敞惧，欲结援树党，乃为祉娶高陵侯翟宣女为妻。会宣弟义起兵欲攻莽，南阳捕杀宣女，祉坐系狱。敞因上书谢罪，愿率子弟宗族为士卒先。莽新居摄，欲慰安宗室，故不被刑诛。及莽篡立，刘氏为侯者皆降称子，食孤卿禄，后皆夺爵。及敞卒，祉遂特见废，又不得官为吏。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "祉以故侯嫡子，行淳厚，宗室皆敬之。及光武起兵，祉兄弟相率从军，前队大夫甄阜尽收其家属系宛狱。及汉兵败小长安，祉挺身还保棘阳，甄阜尽杀其母弟妻子。更始立，以祉为太常将军，绍封舂陵侯。从西入关，封为定陶王。别将击破刘婴于临泾。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "及更始降于赤眉，祉乃间行亡奔洛阳。是时宗室唯祉先至，光武见之欢甚。建武二年，封为城阳王，赐乘舆、御物、车马、衣服。追谥敞为康侯。十一年，祉疾病，上城阳王玺绶，愿以列侯奉先人祭祀。帝自临其疾。祉薨，年四十三，谥曰恭王，竟不之国，葬于洛阳北芒。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "十三年，封祉嫡子平为蔡阳侯，以奉祉祀。平弟坚为高乡侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "初，建武二年，以皇祖、皇考墓为昌陵，置陵令守视。后改为章陵，因以舂陵为章陵县。十八年，立考侯、康侯庙，比园陵，置啬夫。诏零陵郡奉祠节侯、戴侯庙，以四时及腊岁五祠焉。置啬夫、佐吏各一人。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "平后坐与诸王交通，国除。永平五年，显宗更封平为竟陵侯。平卒，子真嗣。真卒，子禹嗣。禹卒，子嘉嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "泗水王歙字经孙，光武族父也。歙子终，与光武少相亲爱。汉兵起，始及唐子，终诱杀湖阳尉。更始立，歙从入关，封为元氏王，终为侍中。更始败，歙、终东奔洛阳。建武二年，立歙为泗水王，终为淄川王。十年，歙薨，封小子燀为堂谿侯，奉歙后。终居丧思慕，哭泣二十八日，亦薨。封长子柱为邔侯，以奉终祀，又封终子凤曲阳侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "歙从父弟茂，年十八，汉兵之起，茂自号刘失职，亦聚众亦、密间，称厌新将军。攻下颍川、汝南，众十馀万人。光武既至河内，茂率众降，封为中山王。十三年，宗室为王者皆降为侯，更封茂为穰侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "茂弟匡，亦与汉兵俱起。建武二年，封宜春侯。为人谦逊，永平中为宗正。子浮嗣，封朝阳侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "浮弟尚，永元中为征西将军。浮传国至孙护，无子，封绝。延光中，护从兄瑰与安帝乳母王圣女伯荣私通，遂取伯荣为妻，得绍护封为朝阳侯，位侍中。及王圣败，贬爵为亭侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "安城孝侯赐字子琴，光武族兄也。祖父利，苍梧太守。赐少孤。兄显报怨杀人，吏捕显杀之。赐与显子信卖田宅，同抛财产，结客报吏，皆亡命逃伏遭赦日。会伯升起兵，乃随从攻击诸县。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "更始既立，以赐为光禄勋，封广汉侯。及伯升被害，代为大司徒，将兵讨汝南。未及平，更始又以信为奋威大将军，代赐击汝南，赐与更始俱到洛阳。更始欲令亲近大将徇河北，未知所使，赐言诸家子独有文叔可用，大司马朱鲔等以为不可，更始狐疑，赐深劝之，乃拜光武行大司马，持节过河。是日以赐为丞相，令先入关，修宗庙宫室。还迎更始都长安，封赐为宛王，拜前大司马，使持节镇抚关东。二年春，赐就国于宛，典将六部兵。后赤眉破更始，赐所领六部亦稍散畔，乃去宛保育阳。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "闻光武即位，乃西之武关，迎更始妻子将诣洛阳。帝嘉赐忠，建武二年，封为慎侯。十三年，更增户邑，定封为安成侯，奉朝请。以赐有恩信，故亲厚之，数蒙宴私，时幸其第，恩赐特异。赐辄赈与故旧，有无遗积。帝为营冢堂，起祠庙，置吏卒，如舂陵孝侯。二十八年卒，子闵嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "三十年，帝复封闵弟嵩为白牛侯。坐楚事，辞语相连，国除。闵卒，子商嗣，徙封为白牛侯。商卒，子昌嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "初，信为更始讨平汝南，因封为汝阴王。信遂将兵平定江南，据豫章。光武即位，桂阳太守张隆击破之，信乃诣洛阳降，以为汝阴侯。永平十三年，亦坐楚事国除。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "成武孝侯顺字平仲，光武族兄也。父庆，舂陵侯敞同产弟。顺与光武同里闬，少相厚。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "更始即位，以庆为燕王，顺为虎牙将军。会更始降赤眉，庆为乱兵所杀，顺乃间行诣光武，拜为南阳太守。建武二年，封成武侯，邑户最大，租入倍宗室诸家。八年，使击破六安贼，因拜为六安太守。数年，帝欲征之，吏人上书请留。十一年卒，帝使使者迎丧，亲自临吊。子遵嗣，坐与诸王交通，降为端氏侯。遵卒，子弇嗣。弇卒，无嗣，国除。永平十年，显宗幸章陵，追念旧恩，封顺弟子，三人为乡侯。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "初，顺叔父弘娶于樊氏，皇妣之从妹也。生二子：敏，国。与母随更始在长安。建武二年，诣洛阳，光武封敏为甘里侯，国为弋阳侯。敏通经有行，永平初，官至越骑校尉。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "弘弟梁，以侠气闻，更始元年，起兵豫章，欲徇江东，自号“就汉大将军”，暴病卒。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "顺阳怀侯嘉字孙，光武族兄也。父宪，舂陵侯敞同产弟。嘉少孤，性仁厚，南顿君养视如子，后与伯升俱学长安，习《尚书》、《春秋》。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "及义兵起，嘉随更始征伐。汉军之败小长安也。嘉妻子遇害。更始即位，以为偏将军。及攻破宛，封兴德侯，迁大将军。击延岑于冠军，降之。更始既都长安，以嘉为汉中王、扶威大将军，持节就国，都于南郑，众数十万。建武二年，延岑复反，攻汉中，围南郑，嘉兵败走。岑遂定汉中，进兵武都，为更始柱功侯李宝所破。岑走天水，公孙述遣将侯丹取南郑。嘉收散卒，得数万人，以宝为相，从武都南击侯丹，不利，还军河池、下辨。复与延岑连战，岑引北入散关，至陈仓，嘉追击破之。更始邓王廖湛将赤眉十八万攻嘉，嘉与战于谷口，大破之。嘉手杀湛，遂到云阳就谷。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "李宝等闻邓禹西征，拥兵自守，马嘉且观成败。光武闻之，告禹曰“孝孙素谨善，少且亲爱，当是长安轻薄儿误之耳”禹即宣帝旨，嘉乃因来歙诣禹于云阳。三年，到洛阳，从征伐，拜为千乘太守。六年，病，上书乞骸骨，征诣京师。十三年，封为顺阳侯。秋，复封嘉子廧为黄李侯。十五年，嘉卒。子参嗣，有罪，削为南乡侯。永平中，参为城门校尉。参卒，子循嗣。循卒，子章嗣。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十四·宗室四王三侯列传第四",
    "text": "赞曰：齐武沉雄，义戈乘风。仓卒匪图，亡我天工。城阳早协，赵孝晚同。泗水三侯，或恩或功。",
    "chapter_url": "https://duguoxue.com/ershisishi/3324.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "李通，字次元，南阳宛人也。世以贷殖著姓。父守，身长九尺，容貌绝异，为人严毅，居家如官廷。初事刘歆，好星历谶记，为王莽宗卿师。通亦为五威将军从事，出补巫丞，有能名。莽未，百姓愁怨，通素闻守说谶云“刘氏复兴，李氏为辅”，私常怀之。且居家富逸，为闾里雄，以此不乐为吏，乃自免归。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "及下江、新市兵起，南阳骚动，通从弟轶，亦素好事，乃共计议曰“今四方扰乱，新室且亡，汉当更兴。南阳宗室，独刘伯升兄弟泛爱容众，可与谋大事”通笑曰“吾意也”会光武避吏在宛，通闻之，即遣轶往迎光武。光武初以通士君子相慕也，故往答之。及相见，共语移日，握手极欢。通因具言谶文事，光武初殊不意，未敢当之。时守在长安，光武乃微观通曰“即如此，当如宗卿师何”通曰“已自有度矣”因复备言其计。光武既深知通意，乃遂相约结，定谋议，期以材官都试骑士日，欲劫前队大夫及属正，因以号令大众。乃使光武与轶归舂陵，举兵以相应。遣从兄子季之长安，以事报守。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "季于道病死，守密知之，欲亡归。素与邑人黄显相善，时显为中郎将，闻之，谓守曰“今关门禁严，君状貌非心，将以此安之。不如诣阙自归。事既未然，脱可免祸”守从其计，即上书归死，章未及报，留阙下。会事发觉，通得亡走，莽闻之，乃系守于狱。而黄显为请曰“守闻子无状，不敢逃亡，守义自信，归命宫阙。臣显愿质守俱东，晓说其子。如遂悖逆，令守北向刎首，以谢大恩”莽然其言。会前队复上通起兵之状，莽怒，欲杀守，显争之，遂并被诛，及守家在长安者尽杀之。南阳亦诛通兄弟、门宗六十四人，皆焚尸宛市。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "时，汉兵亦已大合。通与光武、李轶相遇棘阳，遂共破前队，杀甄阜、梁丘赐。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "更始立，以通为柱国大将军、辅汉侯。从至长安，更拜为大将军，封西平王。轶为舞阴王。通从弟松为丞相。更始使通持节还镇荆州，通因娶光武女弟伯姬，是为宁平公主。光武即位，征通为卫尉。建武二年，封固始侯，拜大司农。帝每征讨四方，常令通居守京师，镇百姓，修宫室，起学宫。五年春，代王梁为前将军。六年夏，领破奸将军侯进、捕虏将军王霸等十营击汉中贼。公孙述遣兵赴救，通等与战于西城，破之，还，屯田顺阳。时，天下略定，通思欲避荣宠，以病上书乞身。诏下公卿群臣议。大司徒侯霸等曰“王莽篡汉，倾乱天下。通怀伊、吕、萧、曹之谋，建造大策，扶助神灵，辅成圣德。破家为国。忘身奉主，有扶危存亡之义。功德最高，海内所闻。通以天下平定，谦让辞位。夫安不忘危，宜令通居职疗疾。欲就诸侯，不可听”于是诏通勉致医药，以时视事。其夏，引拜为大司空。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "通布衣唱义，助成大业，重以宁平公主故，特见亲重。然性谦恭，常欲避权势。素有消疾，自为宰相，谢病不视事，连年乞骸骨，帝每优宠之。令以公位归第养疾，通复固辞。积二岁，乃听上大司空印绶，以特进奉朝请。有司奏请封诸皇子，帝感通首创大谋，即日封通少子雄为召陵侯。每幸南阳，常遣使者以太牢祠通父冢。十八年卒，谥曰恭侯。帝及皇后亲临吊，送葬。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "子音嗣。音卒，子定嗣。定卒，子黄嗣。黄卒，子寿嗣。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "李轶后为朱鲔所杀。更始之败，李松战死，唯通能以功名终。永平中，显宗幸宛，诏诸李随安众宗室会见，并受赏赐，恩宠笃焉。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "论曰：子曰“富与贵是人之所欲，不以其道得之，不处也”李通岂知夫所欲而未识以道者乎。夫天道性命，圣人难言之，况乃亿测微隐，猖狂无妄之福，污灭亲宗，以觖一切之功哉。昔蒙谷负书，不徇楚难。即墨用齐，义雪燕耻。彼之趣舍所立，其殆与通异乎。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "王常字颜卿，颍川舞阳人也。王莽未，为弟报仇，亡命江夏。久之，与王凤、王匡等起兵云杜绿林中，聚众数万人，以常为偏裨，攻傍县。后与成丹、张卬别入南郡蓝口，号下江兵。王莽遣严尤、陈茂击破之。常与丹、卬收散卒入蒌谿，劫略钟、龙间，众复振。引军与刑州牧战于上唐，大破之，遂北至宜秋。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "是时，汉兵与新市、平林众俱败于小长安，各欲解去。伯升闻下江军在宜秋，即与光武及李通俱造常壁，曰“愿见下江一贤将，议大事”成丹、张卬共推遣常。伯升见常，说以合从之利。常大悟，曰“王莽篡弑，残虐天下，百姓思汉，故豪杰并起。今刘氏复兴，即真主也。诚思出身为用，辅成大功”伯升曰“如事成，岂敢独飨之哉”遂与常深相结而去。常还，具为丹、卬言之。丹、卬负其从，皆曰“大丈夫既起，当各自为主，何故受人制乎”常心独归汉，乃稍晓说其将帅曰“往者成、哀衰微无嗣，故王莽得承间篡位。既有天下，而政令苛酷，积失百姓之心。民之讴吟思汉，非一日也，故使吾属因此得起。夫民所怨者，天所去也。民所思者，天所与也。举大事，必当下顺民心，上合天意，功乃可成。若负强恃勇，触情恣欲，虽得天下，必复失之。以秦、项之势，尚至夷覆，况今布衣相聚草泽。以此行之，灭亡之道也。今南阳诸刘举宗起兵，观其来议事者，皆有深计大虑，王公之才，与之并合，必成大功，此天所以祐吾属也”下江诸将虽屈强少识，然素敬常，乃皆谢曰“无王将军，吾属几陷于不义。愿敬受教”即引兵与汉军及新市、平林合。于是诸部齐心同力，锐气益壮，遂俱进，破杀甄阜、梁丘赐。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "及诸将议立宗室，唯常与南阳士大夫同意欲立伯升，而朱鲔、张卬等不听。及更始立，以常为廷尉、大将军，封知命侯。别徇汝南、沛郡，还入昆阳，与光武共击破王寻、王邑。更始西都长安，以常行南阳太守事，令专命诛赏，封为邓王，食八县，赐姓刘氏。常性恭俭，遵法度，南方称之。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "更始败，建武二年夏，常将妻子诣洛阳，肉袒自归。光武见常甚欢，劳之曰“王廷尉良苦。每念往时共更艰厄，何日忘之。莫往莫来，岂违平生之言乎”常顿首谢曰“臣蒙大命，得以鞭策托身陛下。始遇宜秋，后会昆阳，幸赖灵武，辄成断金。更始不量愚臣，任以南州。赤眉之难，丧心失望，以为天下复失纲纪。闻陛下即位河北，心开目明，今得见阙庭，死于遗恨”帝笑曰“吾与廷尉戏耳。吾见廷尉，不忧南方矣”乃召公卿将军以下大会，具为群臣言“常以匹夫兴义兵，明于知天命，故更始封为知命侯。与吾相遇兵中，尤相厚善”特加赏赐，拜为左曹，封山桑侯。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "后帝于大会中指常谓群臣曰“此家率下江诸将辅翼汉室，心如金石，真忠臣也”是日迁常为汉忠将军，遣南击邓奉、董，令诸将皆属焉。又诏常北击河间、渔阳，平诸屯聚。五年秋，攻拔湖陵，又与帝会任城，因从破苏茂、庞萌。进攻下邳，常部当城门战，一日数合，贼反走入城，常追迫之，城上射矢雨下，帝从百馀骑自城南高处望，常战力甚，驰遣中黄门诏使引还，贼遂降。又别率骑都尉王霸共平沛郡贼。六年春，征还洛阳，令夫人迎常于舞阳，归家上冢。西屯长安，拒隗嚣。七年，使使者持玺书，即拜常为横野大将军，位次与诸将绝席。常别击破隗嚣将高峻于朝那。嚣遣将过乌氏，常要击破之。转降保塞羌诸营壁，皆平之。九年，击内黄贼，破降之。后北屯故安，拒卢芳。十二年，薨于屯所，谥曰节侯。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "子广嗣。三十年，徙封石城侯。永平十四年，坐与楚事相连，国除。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "邓晨字伟卿，南阳新野人也。世吏二千石。父宏，预章都尉。晨初聚光武姊元。王莽末，光武尝与兄伯升及晨俱之宛，与穰人蔡少公等宴语。少公颇学图谶，言刘秀当为天子。或曰“是国师公刘秀乎”光武戏曰“何用知非仆耶”坐者皆大笑，晨心独喜。及光武与家属避吏新野，舍晨庐，甚相亲爱。晨因谓光武曰“王莽悖暴，盛夏斩人，此天亡之时也。往时会宛，独当应耶”光武笑不答。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "及汉兵起，晨将宾客会棘阳。汉兵败小长安，诸将多亡家属，光武单马遁走。遇女弟伯姬，与共骑而奔。前行复见元，超令上马。元以手撝曰“行矣，不能相救，无为两没也”会追兵至，元及三女皆遇害。汉兵退保棘阳，而新野宰乃污晨宅，焚其冢墓。宗族皆恚怒，曰“家自富足，何故随妇家人入汤镬中”最终无恨色。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "更始立，以晨为偏将军。与光武略地颍川，俱夜出昆阳城，击破王寻、王邑。又别徇阳翟以东，至京、密，皆下之。更始北都洛阳，以晨为常山太守。会王郎反，光武自蓟走信都，晨亦间行会于巨鹿下，自请从击邯郸。光武曰“伟卿以一身从我，不如以一郡为我北道主人”乃遣晨归郡。光武追铜马、高胡群贼于冀州，晨发积射士千人，又遣委输给军不绝。光武即位，封晨房子侯。帝又感悼姊没于乱兵，追封谥元为新野节义长公主，立庙于县西。封晨长子汎为吴房侯，以奉公主之祀。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "建武三年，征晨还京师，数宴见，说故旧平生为欢。晨从容谓帝曰“仆竟办之”帝大笑。从幸章陵，拜光禄大夫，使持节监执金吾贾复等击平邵陵、新息贼。四年，从幸寿春，留镇九江。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "晨好乐郡职，由是复拜为中山太守，吏民称之，常为冀州高第。十三年，更封南侯。入奉朝请，复为汝南太守。十八年，行幸章陵，征晨行廷尉事。从至新野，置酒酣宴，赏赐数百千万，复遣归郡。晨兴鸿郤陂数千顷田，汝土以殷，鱼稻之饶，流衍它郡。明年，定封西华侯，复征奉朝请。二十五年卒，诏遣中谒者备公主官属礼仪，招迎新野主魂，与晨合葬于北芒。乘舆与中宫亲临丧送葬。谥曰惠侯。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "小子棠嗣，后徙封武当。棠卒，子固嗣。固卒，子国嗣。国卒，子福嗣，永建元年卒，无子，国除。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "来歙字君叔，南阳新野人也。六世祖汉，有才力，武帝世，以光禄大夫副楼船将军杨仆，击破南越、朝鲜。父仲，哀帝时为谏大夫，娶光武祖姑，生歙。光武甚亲敬之，数共往来长安。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "汉兵起，王莽以歙刘氏外属，乃收系之，宾客共篡夺，得免。更始即位，以歙为吏，从入关。数言事不用，以病去。歙女弟为汉中王刘嘉妻，嘉遣人迎歙，因南之汉中。更始败，歙劝嘉归光武，遂与嘉俱东诣洛阳。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "帝见歙，大欢，即解衣为衣之，拜为太中大夫。是时方以陇、蜀为忧，独谓歙曰“今西州未附，子阳称帝，道里阻远，诸将方务关东，思西州方略，未知所任，其谋若何”歙因自请曰“臣尝与隗嚣相遇长安。其入始起，以汉为名。今陛下圣德隆兴，臣愿得奉威命，开以丹青之信，嚣必束手自归，则述自亡之势，不足图也”",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "帝然之。建武三年，歙始使隗嚣。五年，复持节送马援，因奉玺书于嚣。既还，复往说嚣。嚣遂遣子恂随歙入质，拜歙为中郎将。时山东略定，帝谋西收嚣兵，与俱伐蜀，复使歙喻旨嚣将王元说嚣，多设疑，故久冘豫不决。歙素刚毅，遂发愤质责嚣曰“国家以君知臧否，晓废兴，故以手书畅意。足下推忠诚，遣伯春委质，是臣主之交信也。今反欲用佞惑之言，为族灭之计，叛主负子，违背忠信乎。吉凶之决，在于今日”欲前刺嚣，嚣起入，部勒兵，将杀歙，歙徐杖节就车而去。嚣愈怒，王元劝嚣杀歙，使牛邯将兵围守之。嚣将王遵谏曰“愚闻为国者慎器与名，为家者畏怨重祸。俱慎名器，则下服其命。轻用怨祸，则家受其殃。今将军遣子质汉，内怀它志，名器逆矣。外人有议欲谋汉使，轻怨祸矣。古者列国兵交，使在其间，所以重兵贵和而不任战也，何况承王命籍重质而犯之哉。君叔虽单车远使，而陛下之外兄也。害之无损于汉，而随以族灭。昔宋执楚使，遂有析骸易子之祸。小国犹不可辱，况于万乘之主，重以伯春之命哉”歙为人有信义，言行不违，及往来游说，皆可案复，西州士大夫皆信重之，多为其言，故得免而东归。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "八年春，歙与征虏将军祭遵袭略阳，遵道病还，分遣精兵随歙，合二千馀人，伐山开道，从番须、回中径至略阳，斩嚣守将金梁，因保其城。嚣大惊曰“何其神也”乃悉兵数万人围略阳，斩山筑堤，激水灌城。歙与将士固死坚守，矢尽，乃发屋断木以为兵。嚣尽锐攻之，自春至秋，其士卒疲弊，帝乃大发关东兵，自将上陇，嚣众溃走，围解。于是置酒高会，劳赐歙，班坐绝席，在诸将之右，赐歙妻缣千匹。诏使留屯长安，悉监护诸将。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "歙因上书曰“公孙述以陇西、天水为藩蔽，故得延命假息。今二郡平荡，则述智计穷矣。宜益选兵马，储积资粮。昔赵之将帅多贾人，高帝悬之以重赏。今西州新破，兵人疲馑，若招以财谷，则其众可集。臣知国家所给非一，用度不足，然有不得已也”帝然之。于是大转粮运，诏歙率征西大将军冯异、建威大将军耿弇、虎牙大将军盖延、扬武将军马成、武威将军刘尚入天水，击破公孙述将田弇、赵匡。明年，攻拔落门，隗嚣支党周宗、赵恢及天水属县皆降。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "初王莽世，羌虏多背叛，而隗嚣招怀其酋豪，遂得为用。及嚣亡后，五谿、先零诸种数为寇掠，皆营堑自守，州郡不能讨。歙乃大修攻具，率盖延、刘尚及太中大夫马援等进击羌于金城，大破之，斩首虏数千人，获牛羊万馀头，谷数十万斛。又击破襄武贼傅栗卿等。陇西虽平，而人饑，流者相望。歙乃倾仓廪，转运诸县，以赈赡之，于是陇右遂安，而凉州流通焉。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "十一年，歙与盖延、马成进攻公孙述将王元、环安于河池、下辨，陷之，乘胜遂进。蜀人大惧，使刺客刺歙，未殊，驰召盖延。延见歙，因伏悲哀，不能仰视。歙叱延曰“虎牙何敢然。今使者中刺客，无以报国，故呼巨卿，欲相属以军事，而反效儿女子涕泣乎。刃虽在身，不能勒兵斩公耶”延收泪强起，受所诫。歙自书表曰“臣夜人定后，为何人所贼伤，中臣要害。臣不敢自惜，诚恨奉职不称，以为朝廷羞。夫理国以得贤为本，太中大夫段襄，骨鲠可任，愿陛下裁察。又臣兄弟不肖，终恐被罪，陛下哀怜，数赐教督”投笔抽刃而绝。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "帝闻大惊，省书揽涕，乃赐策曰“中郎将来歙，攻战连年，平定羌、陇，忧国忘家，忠孝彰著。遭命遇害，呜呼哀哉”使太中大夫赠歙中郎将、征羌侯印绶，谥曰节侯，谒者护丧事。丧还洛阳，乘舆缟素临吊送葬。以歙有平羌、陇之功，故改汝南之当乡县为征羌国焉。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "子褒嗣。十三年，帝嘉歙忠节，复封歙弟由为宜西侯。褒子棱，尚显宗女武安公主。棱早殁，褒卒，以棱子历为嗣。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "论曰“世称来君叔天下信士。夫专使乎二国之间，岂厌诈谋哉。而能独以信称者，良其诚心在乎使两义俱安，而己不私其功也。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "历字伯珍，少袭爵，以公主子，永元中为侍中，监羽林右骑。永初三年，迁射声校尉。永宁元年，代冯石为执金吾。延光元年，尊历母为长公主。二年，迁历太仆。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "明年，中常侍樊丰与大将军耿宝、侍中周广、谢恽等共谗陷太尉杨震，震遂自杀。历谓侍御中虞诩曰“耿宝托元舅之亲，荣宠过厚，不念报国恩，而倾侧奸臣，诬奏杨公，伤害忠良，其天祸亦将至矣”遂绝周广、谢恽，不与交通。时皇太子惊病不安，避幸安帝乳母野王君王圣舍。太子乳母王男、厨监邴吉等以为圣舍新缮修，犯土禁，不可久御。圣及其女永与大长秋江京及中常侍樊丰、王男、邴吉等互相是非，圣、永遂诬谮男、吉，皆幽囚死，家属徙比景。太子思男等，数为叹息。京、丰惧有后害，妄造虚无，构谗太子及东宫官属。帝怒，召公卿以下会议废立。耿宝等承旨，皆以为太子当废。历与太常桓焉、廷尉张皓议曰“经说，年未满十五，过恶不在其身。且男、吉之谋，皇太子容有不知，宜选忠良保傅，辅以礼义。废置事重，此诚圣恩所宜宿留”帝不从，是日遂废太子为济阴王。时监太子家小黄门籍建、中傅高梵等，皆以无罪徙朔方。历乃要结光禄勋礻殳讽，宗正刘玮，将作大匠薛皓，侍中闾丘弘、陈光、赵代、施延，太中大夫朱伥、第五颉，中散大夫曹成，谏议大夫李尤，符节令张敬，持书侍御史龚调，羽林右监孔显，城门司马徐崇，卫尉守丞乐闱，长乐、未央厩令郑安世等十馀人，俱诣鸿都门证太子无过。龚调据法律明之，以为男、吉犯罪，皇太子不当坐。帝与左右患之，乃使中常侍奉诏胁群臣曰“父子一体，天性自然。以义割恩，为天下也。历、讽等不识大典，而与群小共为讙哗，外见忠直而内希后福，饰邪违义，岂事君之礼。朝廷广开言事之路，故且一切假贷。若怀迷不反，当显明刑书”谏者莫不失色。薛皓先顿首曰“固宜如明诏”历怫然，廷诘皓曰“属通谏何言，而今复背之。大臣乘朝车，处国事，固得辗转若此乎”乃各稍自引起，历独守阙，连日不肯去。帝大怒，乃免历兄弟官，削国租，黜公主不得会见。历遂杜门不与亲戚通，时人为之震栗。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "及帝崩，阎太后起历为将作大匠。顺帝即位，朝廷咸称社稷臣，于是迁为卫尉。礻殳讽、刘玮、闾丘弘等先卒，皆拜其子为郎。朱伥、施延、陈光、赵代等并为公卿，任职。征王男、邴吉家属还京师，厚加赏赐。籍建、高梵等，悉蒙显擢。永建元年，拜历车骑将军，弟祉为步兵校尉，超为黄门侍郎。三年，母长公主薨，历称病归第。服阕，复为大鸿胪。阳嘉二年，卒官。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "子定嗣。定尚安帝妹平氏长公主，顺帝时，为虎贲中郎将。定卒，子虎嗣，桓帝时，为屯骑校尉。弟艳，字季德，少好学下士，开馆养徒，少历显位，灵帝时，再迁司空。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十五·李王邓来列传第五",
    "text": "赞曰“李、邓豪赡，舍家从谶。少公虽孚，宗卿未验。王常知命，功惟帝念。款款君叔，斯言无玷。方献三捷，永坠一剑。",
    "chapter_url": "https://duguoxue.com/ershisishi/3325.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "邓禹字仲华，南阳新野人也。年十三，能诵诗，受业长安。时光武亦游学京师，禹年虽幼，而见光武知非常人，遂相亲附。数年归家。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "及汉兵起，更始立，豪杰多荐举禹，禹不肯从。及闻光武安集河北，即杖策北渡，追及于邺。光武见之甚欢，谓曰“我得专封拜，生远来，宁欲仕乎”禹曰“不愿也”光武曰“即如是，何欲为”禹曰“但愿明公威德加于四海，禹得效其尺寸，垂功名于竹帛耳”光武笑，因留宿闲语。禹进说曰“更始虽都关西，今山东未安，赤眉、青犊之属，动以万数，三辅假号，往往群聚。更始既未有所挫，而不自听断，诸将皆庸人屈起，志在财币，争用威力，朝夕自快而已，非有忠良明智，深虑远图，欲尊主安民者也。四方分崩离析，形势可见。明公虽建藩辅之功，犹恐无所成立。于今之计，莫如延揽英雄，务悦民心，立高祖之业，救万民之命。以公而虑天下，不足定也”光武大悦，因令左右号禹曰邓将军。常宿止于中，与定计议。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "及王郎起兵，光武自蓟至信都，使禹发奔命，得数千人，令自将之，别攻拔乐阳。从至广阿，光武舍城楼上，披舆地图，指示禹曰“天下郡国如是，今始乃得其一。子前言以吾虑天下不足定，何也”禹曰“方今海内淆乱，人思明君，犹赤子之慕慈母。古之兴者，在德薄厚，不以大小”光武悦。时任使诸将，多访于禹，禹每有所举者，皆当其才，光武以为知人。使别将骑，与盖延等击铜马于清阳。延等先至，战不利，还保城，为贼所围。禹遂进与战，破之，生获其大将。从光武追贼至蒲阳，连大克获，北州略定。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "及赤眉西入关，更始使定国上公王匡、襄邑王成丹、抗威将军刘均及诸将，分据河东、弘农以拒之。赤眉众大集，王匡等莫能当。光武筹赤眉必破长安，欲乘并关中，而方自事山东，未知所寄，以禹沉深有大度，故授以西讨之略。乃拜为前将军持节，中分麾下精兵二万人，遣西入关，令自选偏裨以下可与俱者。于是以韩歆为军师，李文、李春、程虑为祭酒，冯愔为积弩将军，樊崇为骁骑将军，宗歆为车骑将军，邓寻为建威将军，耿为赤眉将军，左于为军师将军，引而西。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "建武元年正月，禹自箕关将入河东，河东都尉守关不开，禹攻十日，破之，获辎重千馀乘。进围安邑，数月未能下。更始大将军樊参将数万人，度大阳欲攻禹，禹遣诸将逆击于解南，大破之，斩参首。于是王匡、成丹、刘均等合军十馀万，复共击禹，禹军不利，樊崇战死。会日幕，战罢，军师韩歆及诸将见兵势已摧，皆劝禹夜去，禹不听。明日癸亥，匡等以六甲穷日不出，禹因得更理兵勒众。明旦，匡悉军出攻禹，禹令军中无得妄动。既至营下，因传发诸将鼓而并进，大破广。匡等皆弃军亡走，禹率轻骑急追，获刘均及河东太守杨宝、持节中郎将弭缰，皆斩之，收得节六，印绶五百，兵器不可胜数，遂定河东。承制拜李文为河东太守，悉更置属县令长以镇抚之。是月，光武即位于鄗，使使者持节拜禹为大司徒。策曰“制诏前将军禹：深执忠孝，与朕谋谟帷幄，决胜千里。孔子曰：自吾有回，门人日亲。斩将破军，平定山西，功效尤著。百姓不亲，五品不训，汝作司徒，敬敷五教，五教在宽。今遣奉车都尉授印绶，封为酂侯，食邑万户。敬之哉”禹时年二十四。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "遂渡汾阴河，入夏阳。更始中郎将左辅都尉公乘歙，引其众十万，与左冯翊兵共拒禹于衙，禹复破走之，而赤眉遂入长安。是时三辅连覆败，赤眉所过残贼，百姓不知所归。闻禹乘胜独克而师行有纪，皆望风相携负以迎军，降者日以千数，众号百万。禹所止辄停车住节，以劳来之，父老童稚，重发戴白，满其车下，莫不感悦，于是名震关西。帝嘉之，数赐书褒美。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "诸将豪杰皆劝禹径攻长安。禹曰“不然”今吾众虽多，能战者少，前无可仰之积，后无转馈之资。赤眉新拔长安，财富充实，锋锐未可当也。夫盗贼群居，无终日之计，财谷虽多，变故万端，宁能坚守者也。上郡、北地、安定三郡，土广人稀，饶谷多畜，吾且休兵北道，就粮养士，以观其弊，乃可图也”于是引军北至栒邑。禹所到，击破赤眉别将诸营保，郡邑皆开门归附。西河太守宗育遣子奉檄降，禹遣诣京师。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "帝以关中未定，而禹久不进兵，下敕曰“司徒，尧也。亡贼，桀也。长安吏人，遑遑无所依归。宜以时进讨，镇慰西京，系百姓之心”禹犹执前意，乃分遣将军别攻上郡诸县，更征兵引谷，归至大要。遣冯愔、宗歆守栒邑。二人争权相攻，愔遂杀歆，因反击禹，禹遣使以闻。帝问使人“愔所亲爱为谁”对曰“护军黄防”帝度愔、防不能久和，势必相忤，因报禹曰“缚冯愔者，必黄防也”乃遣尚书宗广持节降之。后月馀，防果执愔，将其众归罪。更始诸将王匡、胡殷等皆诣广降，与共东归。至安邑，道欲亡，广悉斩之。愔至洛阳，赦不诛。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "二年春，遣使者更封禹为梁侯，食四县。时，赤眉西走扶风，禹乃南至长安，军昆明池，大飨士卒。率诸将斋戒，择吉日，修礼谒祠高庙，收十一帝神主，遣使奉诣洛阳，因循行园陵，为置吏士奉守焉。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "禹引兵与延岑战于蓝田，不克，复就谷云阳。汉中王刘嘉诣禹降。嘉相李宝倨慢无礼，禹斩之。宝弟收宝部曲击禹，杀将军耿。自冯愔反后，禹威稍损，又乏食，归附者离散。而赤眉复还入长安，禹与战，败走，至高陵，军士饑饿，皆食枣菜。帝乃征禹还，敕曰“赤眉无谷，自当来东，吾折捶笞之，非诸将忧也。无得复妄进兵”禹惭于受任而功不遂，数以饑卒徼战，辄不利。三年春，与车骑将军邓弘击赤眉，遂为所败，众皆死散。事在《冯异传》。独与二十四骑还诣宜阳，谢上大司徒、梁侯印绶。有诏归侯印绶。数月，拜右将军。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "延岑自败于东阳，遂与秦丰合。四年春，复寇顺阳间。遣禹护复汉将军邓晔、辅汉将军于匡，击破岑于邓。追至武当，复破之。岑奔汉中，馀党悉降。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "十三年，天下平定，诸功臣皆增户邑，定封禹为高密侯，食高密、昌安、夷安、淳于四县。帝以禹功高，封弟宽为明亲侯。其后左右将军官罢，以特进奉朝请。禹内文明，笃行淳备，事母至孝。天下既定，常欲远名势。有子十三人，各使守一艺。修整闺门，教养子孙，皆可以为后世法。资用国邑，不修产利。帝益重之。中元元年，复行司徒事。从东巡狩，封岱宗。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "显宗即位，以禹先帝元功，拜为太傅，进见东向，甚见尊宠。居岁馀，寝疾。帝数自临问，以子男二人为郎。永平元年，年五十七薨，谥曰元侯。帝分禹封为三国：长子震为高密侯，袭为昌安侯，珍为夷安侯。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "禹少子鸿，好筹策。永平中，以为小侯。引入与议边事，帝以为能，拜将兵长史，率五营士屯雁门。肃宗时，为度辽将军。永元中，与大将军窦宪俱出击匈奴，有功，征行车骑将军。出塞追畔胡逢侯，坐逗留，下狱死。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "高密侯震卒，子乾嗣。乾尚显宗女沁水公主。永元十四年，阴皇后巫蛊事发，乾从兄奉以后舅被诛，乾从坐，国除。元兴元年，和帝复封乾本国，拜侍中。乾卒，子成嗣。成卒，子褒嗣。褒尚安帝妹舞阴长公主，桓帝时为少府。褒卒，长子某嗣。少子昌袭母爵为舞阴侯，拜黄门侍郎。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "昌安侯袭嗣子藩，亦尚显宗女平皋长公主，和帝时为侍中。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "夷安侯珍子康，少有操行。兄良袭封，无后，永初六年，绍封康为夷安侯。时诸绍封者皆食故国半租，康以皇太后戚属，独三分食二，以侍祠侯为越骑校尉。康以太后久临朝政，宗门盛满，数上书长乐宫谏争，宜崇公室，自损私权，言甚切至。太后不从。康心怀畏惧，永宁元年，遂谢病不朝。太后使内侍者问之。时宫人出入，多能有所毁誉，其中耆宿皆称中大人。所使者乃康家先婢，亦自通中大人。康闻，诟之曰“汝我家出，亦敢尔耶”婢怨恚，还说康诈疾而言不逊。太后大怒，遂免康官，遣归国，绝属籍。及从兄骘诛，安帝征康为侍中。顺帝立，为太仆，有方正称，名重朝廷。以病免，加位特进。阳嘉三年卒，谥曰义侯。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "论曰“夫变通之世，君臣相择，斯最作事谋始之几也。邓公嬴粮徒步，触纷乱而赴光武，可谓识所从会矣。于是中分麾下之军，以临山西之隙，至使关河响动，怀赴如归。功虽不遂，而道亦弘矣。及其威损栒邑，兵散宜阳，褫龙章于终朝，就侯服以卒岁，荣悴交而下无二色，进退用而上无猜情，使君臣之美，后世莫窥其间，不亦君子之致为乎。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "训字平叔，禹第六子也。少有大志，不好文学，禹常非之。显宗即位，初以为郎中。训乐施下士，士大夫多归之。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "永平中，理歑、石臼河，从都虑至羊肠仓，欲令通漕。太原吏人苦役，连年无成，转运所经三百八十九隘，前后没溺死者不可胜算。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "建初三年，拜训谒者，使监领其事。训考量隐括，知大功难立，具以上言。肃宗从之，遂罢其役，更用驴辇，岁省费亿万计，全活徒士数千人。会上谷太守任兴欲诛赤沙乌桓，乌桓怨恨谋反，诏训将黎阳营兵屯狐奴，以防其变。训抚接边民，为幽部所归。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "六年，迁护乌桓校尉，黎阳故人多携将老幼，乐随训徙边。鲜卑闻其威恩，皆不敢南近塞下。八年，舞阴公主子梁扈有罪，训坐私与扈通书，征免归闾里。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "元和三年，卢水胡反畔，以训为谒者，乘传到武威，拜张掖太守。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "章和二年，护羌校尉张纡绣诛烧当种羌迷吾等，由是诸羌大怒，谋欲报怨，朝廷忧之。公卿举训代纡为校尉。诸羌激忿，遂相与解仇结婚，交质盟诅，众四万馀人，期冰合渡河攻训。先是，小月氏胡分居塞内，胜兵者二三千骑，缘勇健富强，每与羌战，常以少制多。虽首施两端，汉亦时收其用。时迷吾子迷唐，别与武威种羌合兵万骑，来至塞下，未敢攻训，先欲胁月氏胡，训拥卫稽故，令不得战。议者，咸以羌胡相攻，县官之利，以夷伐夷，不宜禁护。训曰“不然。今张纡失信，众羌大动，经常屯兵，不下二万，转运之费，空竭府帑，凉州吏人，命县丝发。原诸胡所以难得意者，皆恩信不厚耳。今因其迫急，以德怀之，庶能有用”遂令开城及所居园门，悉驱群胡妻子内之，严兵守卫。羌掠无所得，又不敢逼诸胡，因即解去。由是湟中诸胡皆言“汉家常欲斗我曹，今邓使君待我以恩信，开门内我妻子，乃得父母”咸欢喜叩头曰“唯使君所命”训遂抚养其中少年勇者数百人，以为义从。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "羌胡俗耻病死，每病临困，辄以刃自刺。训闻有困疾者，辄拘持缚束，不与兵刃，使医药疗之，愈者非一，小大莫不感悦。于是赏赂诸羌种，使相招诱。迷唐伯父号吾乃将其母及种人八百户，自塞外来降。训因发湟中秦、胡、羌兵四千人出塞，掩击迷唐于写谷，斩首虏六百馀人，得马、牛、羊万馀头。迷唐乃去大、小榆，居颇岩谷，众悉破散。其春，复欲归故地就田业，训乃发湟中六千人，令长史任尚将之，缝革为船，置于箄上以度河，掩击迷唐庐落大豪，多所斩获。复追逐奔北，会尚等夜为羌所攻，于是义从羌胡并力破之，斩首前后一千八百馀级，获生口二千人，马、牛、羊三万馀头，一种殆尽。迷唐遂收其馀部，远徙庐落，西行千馀里，诸附落小种皆背畔之。烧当豪帅东号稽颡归死，馀皆款塞纳质。于是绥接归附，威信大行。遂罢屯兵，各令归郡。惟置弛刑徒二千馀人，分以屯田，为贫人耕种，修理城郭坞壁而已。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "永元二年，大将军窦宪将兵镇武威，宪以训晓羌胡方略，上求俱行。训初厚于马氏，不为诸窦所亲，及宪诛，故不离其祸。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "训虽宽中容众，而于闺门甚严，兄弟莫不敬惮，诸子进见，未尝赐席接以温色。四年冬，病卒官，时年五十三。吏人羌胡爱惜，旦夕临者日数千人。戎俗，父母死，耻悲泣，皆骑马歌呼。至闻训卒，莫不吼号，或以刀自割，又刺杀其犬、马、牛、羊，曰“邓使君已死，我曹亦俱死耳”前乌桓吏士皆奔走道路，至空城郭。吏执不听，以状白校尉徐傿。傿叹息曰“此义也”乃释之。遂家家为训立祠，每有疾病，辄此请祷求福。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "元兴元年，和帝以训皇后之父，使谒者持节至训墓，赐策追封，谥曰平寿敬侯。中宫自临，百官大会。训五子：骘、京、悝、弘、阊。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "骘字昭伯，少辟大将军窦宪府。及女弟为贵人，骘兄弟皆除郎中。及贵人立，是为和熹皇后。骘三迁虎贲中郎将，京、悝、弘、阊皆黄门侍郎。京卒于官。延平元年，拜骘车骑将军、仪同三司。仪同三司始自骘也。悝虎贲中郎将，弘、阊皆侍中。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "殇帝崩，太后与步骘等定策立安帝，悝迁城门校尉，弘虎贲中郎将。自和帝崩后，骘兄弟常居禁中。骘谦逊不欲久在内，连求还第，岁馀，太后乃许之。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "永初元年，封骘上蔡侯、悝叶侯、弘西平侯、阊西华侯，食邑各万户。骘以定策功，增邑三千户。骘等辞让不获，遂逃避使者，间关诣阙，上疏自陈曰“臣兄弟污濊，无分可采，过以外戚，遭值明时，托日月之末光，被云雨之渥泽，并统列位，光昭当世。不能宣赞风美，补助清化，诚惭诚惧，无以处心。陛下躬天然之姿，体仁圣之德，遭国不造，仍离大忧，开日月之明，运独断之虑，援立皇统，奉承大宗。圣策定于神心，休烈垂于不朽，本非臣等所能万一，而猥推嘉美，并享大封，伏闻诏书，惊惶惭怖。追观前世倾覆之诫，退自惟念，不寒而栗。臣等虽无逮及远见之虑，犹有庶几戒惧之情。常母子兄弟，内相敕厉，冀以端悫畏慎，一心奉戴，上全天恩，下完性命。刻骨定分，有死无二。终不敢横受爵士，以增罪累。惶窘征营，昧死陈乞”太后不听。骘频上疏，至于五六，乃许之。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "其夏，凉部畔羌援荡西州，朝廷忧之。于是诏骘将左右羽林、北军五校士及诸部兵击之，车贺幸平乐观饯送。骘西屯汉阳，使征西校尉任尚、从事中郎司马钧与羌战，大败。时以转输疲弊，百姓苦役。冬，征骘班师。朝廷以太后故，遣五官中郎将迎拜骘为大将军。军到河南，使大鸿胪亲迎，中常侍赍牛、酒郊劳，王、主以下候望于道。既至，大会群臣，赐束帛乘马，宠灵显赫，光震都鄙。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "时，遭元二之灾，人士荒饑，死者相望，盗贼群起，四夷侵畔。骘等崇节俭，罢力役，推进天下贤士何熙、礻殳讽、羊浸、李郃、陶敦等，列于朝廷。辟杨震、朱宠、陈禅，置之幕府，故天下复安。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "四年，母新野君寝病，骘兄弟并上书求还侍养。太后以阊最少，孝行尤著，特听之，赐安车驷马。及新野君薨，骘等复乞身行服，章连上，太后许之。骘等既还里第，并居冢次。阊至孝骨立，有闻当时。及服阕，诏喻骘还辅朝政，更授前封。骘等叩头固让，乃止，于是并奉朝请，位次在三公下，特进、侯上。其有大议，乃诣朝堂，与公卿参谋。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "元初二年，弘卒。太后服齐衰，帝丝麻，并宿幸其第。弘少治《欧阳尚书》，授帝禁中，诸儒多归附之。初疾病，遗言悉以常服，不得用锦衣玉匣。有司奏赠弘骠骑将军，位特进，封西平侯。太后追思弘意，不加赠位衣服，但赐钱千万，布万匹，骘等复辞不受。诏大鸿胪持节，即弘殡封子广德为西平侯。将葬，有司复奏发五营轻车骑士，礼仪如霍光故事，太后皆不听，但白盖双骑，门生挽送。后以帝师之重，分西平之都乡封广德弟甫德为都乡侯。四年，又封京子黄门侍郎珍为阳安侯，邑三千五百户。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "五年，悝、阊相继并卒，皆遗言薄葬，不受爵赠，太后并从之。乃封悝子广宗为叶侯，阊子忠为西华侯。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "自祖父禹教训子孙，皆遵法度，深戒窦氏，检敕宗族，阖门静居。骘子侍中凤，尝与尚书郎张龛书，属郎中马融宜在台阁。又中郎将任尚尝遗凤马，后尚坐断盗军粮，槛车征诣廷尉，凤惧事泄，先自首于骘。骘畏太后，遂髡妻及凤以谢，天下称之。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "建光元年，太后崩，未及大敛，帝复申前命，封骘为上蔡侯，位特进。帝少号聪敏，及长多不德，而乳母王圣见太后久不归政，虑有废置，常与中黄门李闰候伺左右。及太后崩，宫人先有受罚者，怀怨恚，因诬告悝、私、阊先从尚书邓访取废帝故事，谋立平原王得。帝闻，追怒，令有司奏悝等大逆无道，遂废西平侯广德、叶侯广宗、西华侯忠、阳安侯珍、都乡侯甫德皆为庶人。骘以不与谋，但免特进，遣就国。宗族皆免官归故郡，没入骘等资财田宅，徙邓访及家属于远郡。君县逼迫，广宗及忠皆自杀。又徙封骘为罗侯，骘与子凤并不食而死。骘从弟河南尹豹、度辽将军舞阳侯遵、将作大匠畅皆自杀，惟广德兄弟以母阎后戚属得留京师。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "大司农朱宠痛骘无罪遇祸，乃肉舆榇，上疏追讼骘曰“伏惟和熹皇后圣善之德，为汉文母。兄弟忠孝，同心忧国，宗庙有主，王室是赖。功成身退，让国逊位，历世外戚，无与为比。当享积善履谦之祐，而横为宫人单辞所陷。利口倾险，反乱国家，罪无申证。狱不讯鞠，遂令骘等罹此酷滥。一门七人，并不以命，尸骸流离，怨魂不反，逆天感人，率土丧气。宜收还冢次，宠树遗孤，奉承血祀，以谢亡灵”宠知其言切，自致廷尉，诏免官归田里。众庶多为骘称枉，帝意颇悟，乃谴让州郡，还葬洛阳北芒旧茔，公卿皆会丧，莫不悲伤之。诏遣使者祠以中牢，诸从昆弟皆归京师。及顺帝即位，追感太后恩训，愍骘无辜，乃诏宗正复故大将军邓骘宗亲内外，朝见皆如故事。除骘兄弟子及门从十二人悉为郎中，擢朱宠为太尉，录尚书事。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "宠字仲威，京兆人，初辟骘府，稍迁颍川太守，治理有声。及拜太尉，封安乡侯，甚加优礼。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "广德早卒。甫德更召征为开封令。学传父业。丧母，遂不仕。阊妻耿氏有节操，痛邓氏诛废，子忠早卒，乃养河南尹豹子，嗣后阊后。耿氏教之书学，遂以通博称。永寿中，与伏无忌、延笃著书东观，官至屯骑校尉。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "禹曾孙香之女为桓帝后，帝又绍封度辽将军遵子万世为南乡侯，拜河南尹。及后废，万世下狱死，其馀宗亲皆复归故郡。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "邓氏自中兴后，累世宠贵，凡侯者二十九人，公二人，大将军以下十三人，中二千石十四人，列校二十二人，州牧、郡守四十八人，其馀侍中、将、大夫、郎、谒者不可胜数，东京莫与为比。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "论曰：汉世外戚，自东、西京十有馀族，非徒豪横盈极，自取灾故，必于贻衅后主，以至颠败者，其数有可言焉。何则。恩非己结，而权已先之。情疏礼重，而枉性图之。来宠方授，地既害之。隙开势谢，谗亦胜之。悲哉。骘、悝兄弟，季远时柄，忠劳王室，而终莫之免，斯乐生所以泣而辞燕也。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "寇恂字子翼，上谷昌平人也，世为著姓。恂初为郡功曹，太守耿况甚重之。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "王莽败，更始立。使使者徇郡国，曰“先降者复爵位”。恂从耿况迎使者于界上，况上印绶，使者纳之，一宿无还意。恂勒兵入见使者，就请之。使者不与，曰“天王使者，功曹欲胁之邪”恂曰“非敢胁使君，窃伤计之不详也。今天下初定，国信未宣，使君建节衔命，以临四方，郡国莫不延颈倾耳，望风归命。今始至上谷而先堕大信，沮向化之心，生离畔之隙，将复何以号令它郡乎。且耿府君在上谷，久为使人所亲，今易之，得贤则造次未安，不紧则只更生乱。为使君计，莫若复之以安百姓”使者不应，恂左右以使者命召况。况至，恂进取印绶带况。使者不得已，乃承制诏之，况受而归。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "及王郎起，遣将徇上谷，急况发兵。恂与门下掾闵业共说况曰“邯郸拔起，难可信向。昔王莽时，所难独有刘伯升耳。今闻大司马刘公，伯升母弟，尊贤下士，士多归之，可攀附也”况曰“邯郸方盛，力不能独拒，如何”恂对曰“今上谷完实，控弦万骑，举大郡之资，可以详择去就。恂请东约渔阳，齐心合众，邯郸不足图也”况然之，乃遣恂到渔阳，结谋彭宠。恂还，至昌平，袭击邯郸使者，杀之，夺其军，遂与况子弇等俱南及光武于广阿。拜恂为偏将军，号承义侯，从破群贼。数与邓禹谋议，禹奇之，因奉牛、酒共交欢。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "光武南定河内，而更始大司马朱鲔等盛兵据洛阳，及并州未定，光武难其守，问于邓禹曰“诸将谁可使守河内者”禹曰“昔高祖任萧何于关中，无复四顾之忧，所以得专精山东，终成大业。今河内带河为固，户口殷实，北通上党，南迫洛阳。寇恂文武备足，有牧人御众之才，非此子莫可使也”乃拜恂河内太守，行大将军事。光武谓恂曰“河内完富，吾将因是而起。昔高祖留萧何镇关中，吾今委公以河内，坚守转运，给足军粮，率厉士马，防遏它兵，勿令北度而已”光武于是复北征燕、代。恂移书属县，讲兵肄射，伐淇园之竹，为矢百馀万，养马二千匹，收租四百万斛，转以给军。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "朱鲔闻光武北而河内孤，使讨难将军苏茂、副将贾彊将兵三万馀人，度巩河攻温。檄书至，恂即勒军驰出，并移告属县发兵，会于温下。军吏皆谏曰“今洛阳兵渡河，前后不绝，宜待众军毕集，乃可出也”恂曰“温，郡之藩蔽，失温则郡不可守”遂驰赴之。旦日合战，而偏将军冯异遣救，及诸县兵适至，士马四集，幡旗蔽野。恂乃令士卒乘城，鼓噪大呼，言曰“刘公兵到”苏茂军闻之，阵动，恂因奔击，大破之，追至洛阳，遂斩贾彊。茂兵自投河死者数千，生获万馀人。恂与冯异过河而还。自是，洛阳震恐，城门昼闭。时，光武传闻朱鲔破河内，有顷，恂檄至，大喜曰“吾知寇子翼可任也”诸将军贺，因上尊号，于是即位。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "时，军食急乏，恂以辇车骊驾转输，前后不绝，尚书升斗以禀百官。帝数策书劳问，恂同门生茂陵董崇说恂曰“上新即位，四方未定，而郡侯以此时据大郡，内得人心，外破苏茂，威震邻敌，功名发闻，此谗人侧目怨祸之时也。昔萧何守关中，悟鲍生之言而高祖悦。今君所将，皆宗族昆弟也，无乃当以前人为镜戒”恂然其言，称疾不视事。帝将攻洛阳，先至河内，恂求从军。帝曰“河内未可离也”数固请，不听，乃遣兄子寇张、姊子谷崇将突骑，愿为军锋。帝善之，皆以为偏将军。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "建武二年，恂坐系考上书者免。是时，颍川人严终、赵敦聚众万馀，与密人贾期连兵为寇。恂免数月，复拜颍川太守，与破奸将军侯进俱击之。数月，斩期首，郡中悉平定。封恂雍奴侯，邑万户。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "执金吾贾复在汝南，部将杀人于颍川，恂捕得系狱。时尚草创，军营犯法，率多相容，恂乃戮之于市。复以为耻，叹。还过颍川，谓左右曰“吾与寇恂并列将帅，而今为其所陷，大丈夫岂有怀侵怨而不决之者乎。今见恂，必手剑之”恂知其谋，不欲与相见。谷崇曰“崇，将也，得带剑侍侧。卒有变，足以相当”恂曰“不然。昔蔺相如不畏秦王而屈于廉颇者，为国也。区区之赵，尚有此义，吾安可以忘之乎”乃敕属县盛供具，储酒醪，执金吾军入界，一人皆兼二人之馔。恂乃出迎于道，称疾而还。贾复勒兵欲追之，而使士皆醉，遂过去。恂遣谷崇以状闻，帝乃征恂。恂至引见，时复先在坐，欲起相避。帝曰“天下未定，两虎安得私斗。今日朕分之”于是并坐极欢，遂共车同出，结友而去。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "恂归颍川。三年，遣使者即拜为汝南太守，又使骠骑将军杜茂将兵助恂讨盗贼。盗贼清静，郡中无事。恂素好学，乃修乡校，教生徒，聘能为《左氏春秋》者，亲受学焉。七年，代朱浮为执金吾。明年，从车驾击隗嚣，而颍川盗贼群起，帝乃引军还，谓恂曰“颍川迫近京师，当以时定。惟念独卿能平之耳，从九卿复出，以忧国可也”恂对曰“颍川剽轻，闻陛下远逾阻险，有事陇、蜀，故狂狡乘间相诖误耳。如闻乘舆南向，贼必惶怖归死。臣愿执锐前驱”即日车驾南征，恂从至颍川，盗贼悉降，而竟不拜郡。百姓遮道曰“愿从陛下复借寇君一年”乃留恂长社，镇抚使人，受纳馀降。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "初，隗嚣将安定高峻，拥兵万人，据高平第一，帝使待诏马援招降峻，由是河西道开。中郎将来歙承制拜峻通路将军，封关内侯，后属大司马吴汉，共围嚣于冀。及汉军退，峻亡归故营，复助嚣拒陇阺。及嚣死，峻据高平，畏诛坚守。建威大将军耿弇率太中大夫窦士、武威太守梁统等围之，一岁不拔。十年，帝入关，将自征之，恂时从驾，谏曰“长安道里居中，应接近便，安定、陇西必怀震惧，此从容一处可以制四方也。今士马疲倦，方履险阻，非万乘之固，前年颍川，可为至戒”帝不从。进军及汧，峻犹不下，帝议遣使降之，乃谓恂曰“卿前止吾此举，今为吾行也。若峻不即降，引耿弇等五营击之”恂奉玺书至第一，峻遣军师皇甫文出谒，辞礼不屈。恂怒，将诛文。诸将谏曰“高峻精兵万人，率多强弩，西遮陇道，连年不下。今欲降之而反戮其使，无乃不可乎”恂不应，遂斩之。遣其副归告峻曰“军师无礼，已戮之矣。欲降，急降。不欲，固守”峻惶恐，即日开城门降。诸将皆贺，因曰“敢问杀其使而降其城，何也”恂曰“皇甫文，峻之腹心，其所取计者也。今来，辞意不屈，必无降心。全之则文得其计，杀之则峻亡其胆，是以降耳”诸将皆曰“非所及也”遂传峻还洛阳。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "恂经明行修，名重朝廷，所得秩奉，厚施朋友、故人及从吏士。常曰“吾因士大夫以致此，其可独享之乎”时人归其长者，以为有宰相器。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "十二年卒，谥曰威侯。子损嗣。恂同产弟及兄子、姊子以军功封列侯者凡八人，终其身，不传于后。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "初所与谋闵业者，恂数为帝言其忠，赐爵关内侯，官至辽西太守。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "十三年，复封损庶兄寿为洨侯。后徙封损扶柳侯。损卒，子釐嗣，徙封商乡侯。釐卒，子袭嗣。恂女孙为大将军邓骘夫人，由是寇氏得志于永初间。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "恂曾孙荣。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "论曰：传称“喜怒以类者鲜矣”。夫喜而不比，怒而思难者，其惟君子乎。子曰“伯夷、叔齐，不念旧恶，怨是用希”于寇公而见之矣。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "荣少知名，桓帝时为侍中。性矜洁自贵，于人少所与，以此见害于权宠。而从兄子尚帝妹益阳长公主，帝又聘其从孙女于后宫，左右益恶之。延熹中，遂陷以罪辟，与宗族免归故郡。吏承望风旨，持之浸急，荣恐不免，奔阙自讼。未至，刺史张敬追劾荣以擅去边，有诏捕之。荣逃窜数年，会赦令，不得除，积穷困，乃自亡命中上书曰：",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "臣闻天地之于万物也好生，帝王之于万人也慈爱。陛下统天理物，为万国覆，作人父母，先慈爱，后威武，先宽容，后刑辟，自生齿以上，咸蒙德泽。而臣兄弟独以无辜为专权之臣所见批抵，青蝇之人所共构会。以臣婚姻王室，谓臣将抚其背，夺其位，退其身，受其执。于是遂作飞章以被于臣，欲使坠万仞之坑，践必死之地，令陛下忽慈母之仁，发投杼之怒。尚书背绳墨，案空劾，不复质确其过，置于严棘之下，便奏正臣罪。司隶校尉冯羡佞邪承旨，废于王命，驱逐臣等，不得旅踵。臣奔走还郡，没齿无怨。臣诚恐卒为豺狼横见噬食，故冒死欲诣阙，披肝胆，布腹心。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "刺史张敬，好为谄谀，张设机网，复令陛下兴雷电之怒。司隶校尉应奉、河南尹何豹、洛阳令袁腾并驱争先，若赴仇敌，罚及死没，髡剔坟墓，但未掘圹出尸，剖棺露胔耳。昔文王葬枯骨，公刘敦行苇，世称其仁。今残酷容媚之吏，无折中处平之心，不顾不辜之害，而兴虚诬之诽，欲使严朝必加滥罚。是以不敢触突天威，而自窜山林，以俊陛下发神圣之听。启独睹之明，拒逸慝之谤，绝邪巧之言，救可济之人，援没溺之命。不意滞怒不为春夏息，淹恚不为顺时怠，遂驰使邮驿，布告锭近，严文克剥，痛于霜雪，张罗海内，设罝万里，逐臣者穷人迹，追臣者极车轨，虽楚购伍员，汉求季布，无以过也。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "臣遇罚以来，三赦再赎，无验之罪，足以蠲除。而陛下疾臣愈深，有司咎臣甫力，止则见扫灭，行则为亡虏，苟生则为穷人，极死则为冤鬼，天广而无以自覆，地厚而无以自载，蹈陆土而有沉沦之忧，远岩墙而有镇压之患。精诚足以感于陛下，而哲王未肯悟。如臣犯元恶大憝，足以陈于原野，备刀锯，陛下当班布臣之所坐，以解众论之疑。臣思入国门，坐于胏石之上，使三槐九棘平臣之罪。而阊阖九重，陷阱步设，举趾触罘罝，动行絓罗网，无缘至万乘之前，永无见信之期矣。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "国君不可仇匹夫，仇之则一国尽惧。臣奔走以来，三离寒暑，阴阳易位，当暖反寒，春常凄风，夏降霜雹，又连年大风，折拔树木。风为号令，春夏布德，议狱缓死之时。愿陛下思帝尧五教在宽之德，企成汤避远谗夫之诚，以宁风旱，以弭灾兵。臣闻勇者不逃死，智者不重困，固不为明朝惜垂尽之命，愿赴湘、沅之波，从屈原之悲，沉江湖之流，吊子胥之哀，臣功臣苗绪，生长王国，惧独含恨以葬江鱼之腹，无以自别于世，不胜狐死首丘之情，营魂识路之怀。犯冒王怒，触突帝禁，伏于两观，陈诉毒痛，然后登金镬，入沸汤，糜烂子炽爨之下，九死而未悔。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "悲夫，久生亦复何卿。盖忠臣杀身以解君怒，孝子殒命以宁亲怨，故大舜不避涂廪浚井之难，甲生不辞姬氏谗邪之谤。臣敢忘斯议，不自毙以解明朝之忿哉。乞以身塞重责。愿陛下丐兄弟死命，使臣一门颇有遗类，以崇陛下宽饶之惠。先死陈情，临章涕泣，泣血涟如。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "帝省章愈怒，遂诛荣。寇氏由是衰废。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十六·邓寇列传第六",
    "text": "赞曰：元侯渊谟，乃作司徒。明启帝略，肇定秦都。勋成智隐，静其如愚。子翼守温，萧公是埒。系兵转食，以集鸿烈。诛文屈贾，有刚有折。",
    "chapter_url": "https://duguoxue.com/ershisishi/3326.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "冯异字公孙，颍川父城人也。好读书，能《左氏春秋》、《孙子兵法》。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "汉兵起，异以郡掾监五县，与父城长苗萌共城守，为王莽拒汉。光武略地颍川，攻父城不下，屯兵巾车乡。异间出行属县，为汉兵所执。时异从兄孝及同郡丁綝、吕晏，并从光武，因共荐异，得召见。异曰“异一夫之用，不足为强弱。有老母在城中，愿归据五城，以效功报德”光武曰“善”异归，谓苗萌曰“今诸将皆壮士屈起，多暴横，独有刘将军所到不虏掠。观其言语举止，非庸人也，可以归身”苗萌曰“死生同命，敬从子计”光武南还宛，更始诸将攻父城者前后十馀辈，异坚守不下。及光武为司隶校尉，道经父城，异等即开门奉牛、酒迎。光武署异为主簿，苗萌为从事。异因荐邑子铫期、叔寿、段建、左隆等，光武皆以为椽史，以至洛阳。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "更始数欲遣光武徇河北，诸将皆以为不可。是时，左丞相曹竟子诩为尚书，父子用事，异劝光武厚结纳之。及度河北，诩有力焉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "自伯升之败，光武不敢显其悲戚，每独居，辄不御酒肉，枕席有涕泣处。异独叩头宽譬哀情。光武止之曰“卿勿妄言”异复因间进说曰“天下同苦王氏，思汉久矣。今更始诸将从横暴虐，所至虏掠，百姓失望，无所依载。今公专命方面，施行恩德。夫有桀、纣之乱，乃见汤、武之功。人久饑渴，是为充饱。宜急分遣官属，徇行郡县，理冤结，布惠泽”光武纳之。至邯郸，遣异与铫期乘传抚循属县，录囚徒，存鳏寡，亡命自诣者除其罪，阴条二千石长吏同心及不附者上之。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "及王郎起，光武自蓟东南驰，晨夜草舍，至饶阳无蒌亭。时天寒烈，众皆饑疲，异上豆粥。明旦，光武谓诸将曰“昨得公孙豆粥，饑寒俱解”及至南宫，遇大风雨，光武引车入道傍空舍，异抱薪，邓禹热火，光武对灶燎衣。异复进麦饭菟肩。因复度歑河至信都，使异别收河间兵。还，拜偏将军。从破王郎，封应侯。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "异为人谦退不伐，行与诸将相逢，辄引车避道。进止皆有表识，军中号为整齐。每所止舍，诸将并坐论功，异常独屏树下，军中号曰“大树将军”。及破邯郸，乃更部分诸将，各有配隶。军士皆言愿属大树将军，光武以此多之。别击破铁胫于北平，又降匈奴于林闟顿王，因从平河北。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "时，更始遣舞阴王李轶、廪丘王田立、大司马朱鲔、白虎公陈侨将兵号三十万，与河南太守武勃共守洛阳。光武将北徇燕、赵，以魏郡、河内独不逢兵，而城邑宗，仓廪实，乃拜寇恂为河内太守，异为孟津将军，统二郡军河上，与恂合执，以拒朱鲔等。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "异乃遗李轶书曰“愚闻明镜所以照形，往事所以知今。昔微子去殷而入周，项伯畔楚而归汉。周勃迎代王而黜少帝，霍光尊孝宣而废昌邑。彼皆畏天知命，睹存亡之符，见废兴之事，故能成功于一时，垂业于万世也。苟令长安尚可扶助，延期岁月，疏不间亲，远不逾近，季文岂能居一隅哉。今长安坏乱，赤眉临郊，王侯构难。大臣乖离，纲纪已绝，四方分崩，异姓并起，是故萧王跋涉霜雪，经营河北。方今英俟云集，百姓风靡，虽邠歧慕周，不足以喻。季文诚能觉悟成败，亟定大计，论功古人，转祸为福，在此时矣。如猛将长驱，严兵围城，虽有悔恨，亦无及已”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "初，轶与光武首结谋约，加相亲爱，及更始立，反共陷伯升。虽知长安已危，欲降又不自安。乃报异书曰“轶本与萧王首谋造汉，结死生之约，同荣枯之计。今轶守洛阳，将军镇孟津，俱据机轴，千载一会，思成断金。惟深达萧王，愿进愚策，以佐国安人”轶自通书之后，不复与异争锋，故异因此得北攻天井关，拔上党两城，又南下河南成皋已东十三县，及诸屯集，皆平之，降者十馀万。武勃将万馀人攻诸畔者，异引军度河，与勃战于士乡下，大破斩勃，获首五千馀级，轶又闭门不救。异见其信效，具以奏闻。光武故宣露轶书，令朱鲔知之。鲔怒，遂使人刺杀轶。由是城中乖离，多有降者。鲔乃遣讨难将军苏茂将数万人攻温，鲔自将数万人攻平阴以缀异。异遣校尉护军将兵，与寇恂合击茂，破之。异因度河击鲔，鲔走。异追至洛阳，环城一匝而归。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "移檄上伏，诸将皆入贺，并劝光武即帝位。光武乃召异诣鄗，问四方动静。异曰“三王反畔，更始败亡，天下无主，宗庙之忧，在于大王。宜从众议，上为社稷，下为百姓”光武曰“我昨夜梦乘赤龙上天，觉悟，心中动悸”异因下席再拜贺曰“此天命发于精神。心中动悸，大王重慎之性也”异遂与诸将军议上尊号。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "建武二年春，定封异阳夏侯。引击阳翟贼严终、赵根，破之。诏异归家上冢，使太中大夫赍牛、酒，令二百里内太守、都尉已下及宗族会焉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "时，赤眉、延岑暴乱三辅，郡县大姓各拥兵众，大司徒邓禹不能定，乃遣异代禹讨之。车驾送至河南，赐以乘舆七尺具剑。敕异曰“三辅遭王莽、更始之乱，重以赤眉、延岑之酷，元元涂炭，无所依诉。今之征伐，非必略地屠城，要在平定安集之耳。诸将非不健斗，然好虏掠。卿本能御吏士，念自修敕，无为郡县所苦”异顿首受命，引而西，所至皆布威信。弘农群盗称将军者十馀辈，皆率众降异。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "异与赤眉遇于华阴，相拒六十馀日，战数十合，降其将刘始、王宣等五千馀人。三年春，遣使者即拜异为征西大将军。会邓禹率车骑将军邓弘等引归，与异相遇，禹、弘要异共攻赤眉。异曰“异与贼相拒且数十日，虽屡获雄将，馀众尚多，可稍以恩信倾诱，难卒用兵破也。上今使诸将屯黾池要其东，而异击其西，一举取之，此万成计也”禹、弘不从。弘遂大战移日，赤眉阳败，弃辎重走。车皆载土，以豆覆其上，兵士饑，争取之。赤眉引还击弘，弘军溃乱。异与禹合兵救之，赤眉小却。异以士卒饑倦，可且休，禹不听，复战，大为所败，死伤者三千馀人。禹得脱归宜阳。异弃马步走上回谿阪，与麾下数人归营。复坚壁，收其散卒，招集诸营保数万人，与贼约期会战。使壮士变服与赤眉同，伏于道侧。旦日，赤眉使万人攻异前部，异裁出兵以救之。贼见势弱，遂悉众攻异，异乃纵兵大战。日昃，贼气衰，伏兵卒起，衣服相乱，赤眉不复识别，众遂惊溃。追击，大破于崤底，降男女八万人。馀众尚十馀万，东走宜阳降。玺书劳异曰“赤眉破平，士吏劳苦，始虽垂翅回谿，终能奋翼黾池，可谓失之东隅，收之桑榆。方论功赏，以答大勋”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "时，赤眉虽降，众寇犹盛：延岑据蓝田，王歆据下邽，芳丹据新丰，蒋震据霸陵，张邯据长安，公孙守据长陵，杨周据谷口，吕鲔据陈仓，角闳据汧，骆延据盩厔，任良据鄠，汝章据槐里，各称将军，拥兵多者万馀，少者数千人，转相攻击。异且战且行，屯军上林苑中。延岑既破赤眉，自称武安王，拜置牧守，欲据关中，引张邯、任良共攻异。异击破之，斩首千馀级，诸营保守附岑者皆来降归异。岑走攻析，异遣复汉将军邓晔、辅汉将军于匡要击岑，大破之，隆其将苏臣等八千馀人。岑遂自武关走南阳。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "时，百姓饑饿，人相食，黄金一斤易豆五升。道路断隔，委输不至，军士委以果实为粮。诏拜南阳赵匡为右扶风，将兵助异，并送缣谷，军中皆称万岁。异兵食渐盛，乃稍诛击豪杰不从令者，褒赏降附有功劳者，悉遣其渠帅诣京师，散其众归本业。威行关中，惟吕鲔、张邯、蒋震遣使降蜀，其馀悉平。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "明年，公孙述遣将程焉，将数万人就吕鲔出屯陈仓。异与赵匡迎击，大破之，焉退走汉川。异追战于箕谷，复破之，还击破吕鲔，营保降者甚众。其后蜀复数遣将间出，异辄摧挫之。怀来百姓，申理枉结，出入三岁，上林成都。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "异自以久在外，不自安，上书思慕阙廷，愿亲帷幄，帝不许。后人有章言异专制关中，斩长安令，威权至重，百姓归心，号为“咸阳王”。帝使以章示异。异惶惧，上书谢曰“臣本诸生，遭遇受命之会，充备行伍，过蒙恩私，位大将，爵通侯，受任方面，以立微功，皆自国家谋虑，愚臣无所能及。臣伏自思惟：以诏敕战攻，每辄如意。时以私心断决，未尝不有悔。国家独见之明，久而益远，乃知性与天道，不可得而闻也。当兵革始起，扰攘之时，豪杰竞逐，迷惑千数。臣以遭遇，托身圣明，在倾危混淆之中，尚不敢过差，而况天下平定，上尊下卑，而臣爵位所蒙，巍巍不测乎。诚冀以谨敕，遂自终始。见所示臣章，战栗怖惧。伏念明主知臣愚性，固敢因缘自陈”诏报曰“将军之于国家，义为君臣，恩犹父子。何嫌何疑，而有惧意”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "六年春，异朝京师。引见，帝谓公卿曰“是我起兵时主簿也。为吾披荆棘，定关中”既罢，使中黄门赐以珍宝、衣服、钱、帛。诏曰“仓卒无蒌亭豆粥，歑河麦饭，厚意久不报”异稽首谢曰“臣闻管仲谓桓公曰：愿君无忘射钩，臣无忘槛车。齐国赖之。臣今亦愿国家无忘河北之难，小臣不敢忘巾车之恩”后数引宴见，定议图蜀，留十馀日，令异妻子随异还西。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "夏，遣诸将上陇，为隗嚣所败，乃诏异军栒邑。未及至，隗嚣乘胜使其将王元、行巡将二万馀人下陇，因分遣巡取栒邑。异即驰兵，欲先据之。诸将皆曰“虏兵盛而新乘胜，不可与争，宜止军便地，徐思方略”异曰“虏兵临境，忸忕小利，遂欲深入。若得栒邑，三辅动摇，是吾忧也。夫攻者不足，守者有馀。今先据城，以逸待劳，非所以争也”潜往闭城，偃旗鼓。行巡不足，驰赴之。异乘其不意。卒击鼓建旗而出。巡军惊乱奔走，追击数十里，大破之。祭遵亦破王元于汧。于是北地诸豪长耿定等，悉畔隗嚣降。异上书言状，不敢自伐。诸将或欲分其功，帝患之。乃下玺书曰“制诏大司马，虎牙、建威、汉忠、捕虏、武威将军：虏兵猥下，三辅惊恐。栒邑危亡，在于旦夕。北地营保，按兵观望。今偏城获全，虏兵挫折，使耿定之属，复念君臣之义。征西功若丘山，犹自以为不足。孟之反奔而殿，亦何异哉。今遣太中大夫赐征西吏士死伤者医药、棺敛，大司马已下亲吊死问疾，以崇谦让”于是使异进军义渠，并领北地太守事。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "青山胡率万馀人降异。异又击卢芳将贾览、匈奴薁鞬日逐王，破之。上郡、安定皆降，异复领安定太守事。九年春，祭遵卒，诏异守征虏将军，并将其营。及隗嚣死，其将王元、周宗等复立嚣子纯，犹总兵据冀，公孙述遣将赵匡等救之，帝复令异行天水太守事。攻匡等且一年，皆斩之。诸将共攻冀，不能拔，欲且还休兵，异固持不动，常为众军锋。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "明年夏，与诸将攻落门，未拔，病发，薨于军，谥曰节侯。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "长子彰嗣。明年，帝思异功，复封彰弟为析乡侯。十三年，更封彰东缗侯，食三县。永平中，徙封平乡侯。彰卒，子普嗣，有罪，国除。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "永初六年，安帝下诏曰“夫仁不遗亲，义不忘劳，兴灭继绝，善善及子孙，古之典也。昔我光武受命中兴，恢弘圣绪，横被四表，昭假上下，光耀万世，祉祚流衍，垂于罔极。予末小子，夙夜永思，追惟勋烈，披图案籍，建武元功二十八将，佐命虎臣，谶记有征。盖萧、曹绍封，传继于今。况此未远，而或至乏祀，朕其愍之。其条二十八将无嗣绝世，若犯罪夺国，其子孙应当统后者，分别署状上。将及景风，章叙旧德，显兹遗功焉”于是绍封普子晨为平乡侯。明年，二十八将绝国者，皆绍封焉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "岑彭字君然，南阳棘阳人也。王莽时，守本县长。汉兵起，攻拔棘阳，彭将家属奔前队大夫甄阜。阜怒彭不能固守，拘彭母妻，令效功自衬。彭将宾客战斗甚力。及甄阜死，彭被创，亡归宛，与前队贰严说共城守。汉兵攻之数月，城中粮尽，人相食，彭乃与说举城降。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "诸将欲诛之，大司徒伯升曰“彭，郡之大吏，执心坚守，是其节也。今举大事，当表义士，不如封之，以劝其后”更始乃封彭为归德侯，令属伯升。及伯升遇害，彭复为大司马朱鲔校尉，从鲔击王莽杨州牧李圣，杀之，定淮阳城。鲔荐彭为淮阳都尉。更始遣立威王张卬与将军徭伟镇淮阳。伟反，击走卬。彭引兵攻伟，破之。迁颍川太守。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "会舂陵刘茂起兵，略下颍川，彭不得之官，乃与麾下数百人从河内太守邑人韩歆。会光武徇河内，歆议欲城守，彭止不听。既而光武至怀，歆迫急迎降。光武知其谋，大怒，收歆置鼓下，将斩之。召见彭，彭因进说曰“今赤眉入关，更始危殆，权臣放纵，矫称诏制，道路阻塞，四方蜂起，群雄竞逐，百姓无所归命。窃闻大王平河北，开王业，此诚皇天祐汉，士人之福也。彭幸蒙司徒公所见全济，未有报德，旋被祸难，永恨于心。今复遭遇，愿出身自效”光武深接纳之。彭因言韩歆南阳大人，可以为用。乃贳歆，以为邓禹军师。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "更始大将军吕植将兵屯淇园，彭说降之，于是拜彭为刺奸大将军，使督察众营，授以常所持节，从平河北。光武即位，拜彭廷尉，归德侯如故，行大将军事。与大司马吴汉，大司空王梁，建义大将军朱祐，右将军万脩，执金吾贾复，骁骑将军刘植，杨化将军坚镡，积射将军侯进，偏将军冯异、祭遵、王霸等，围洛阳数月。朱鲔等坚守不肯下。帝以彭尝为鲔校尉，令往说之。鲔在城上，彭在城下，相劳苦欢语如平生。彭因曰“彭往者得执鞭侍从，蒙荐举拔擢，常思有以报恩。今赤眉已得长安，更始为三王所反，皇帝受命，平定燕、赵，尽有幽、冀之地，百姓归心，贤俊云集，亲率大兵，来攻洛阳。天下之事，逝其去矣。公虽婴城固守，将何待乎”鲔曰“大司徒被害时，鲔与其谋，又谏更始无遣萧王北伐，诚自知罪深”彭还，具言于帝。帝曰“夫建大事者，不忌小怨。鲔今若降，官爵可保，况诛罚乎。河水在此，吾不食言”彭复往告鲔，鲔从城上下索曰“必信，可乘此上”彭趣索欲上。鲔见其诚，即许降。后五日，鲔将轻骑诣彭。顾敕诸部将曰“坚守待我。我若不还，诸君径将大兵上轘辕，归郾王”乃面缚，与彭俱诣河阳。帝即解其缚，召见之，复令彭夜送鲔归城。明旦，悉其众出降，拜鲔为平狄将军，封扶沟侯。鲔，淮阳人，后为少府，传封累代。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "建武二年，使彭击荆州，下犨、叶等十馀城。是时，南方尤乱。南郡人秦丰据黎丘，自称楚黎王，略十有二县。董讠斤起堵乡。许邯起杏。又，更始诸将各拥兵据南阳诸城。帝遣吴汉伐之，汉军所过多侵暴。时，破虏将军邓奉谒归新野，怒吴汉掠其乡里，遂反，击破汉军，获其辎重，屯据淯阳，与诸贼合从。秋，彭破杏，降许邯，迁征南大将军。复遣朱祐、贾复及建威大将军耿弇，汉忠将军王常，武威将军郭守，越骑将军刘宏，偏将军刘嘉、耿植等，与彭并力讨邓奉。先击堵乡，而奉将万馀人救董。、奉皆南阳精兵，彭等攻之，连月不克。三年夏，帝自将南征，至叶，董讠斤别将将数千人遮首，车骑不可得前。彭奔击，大破之。帝至堵阳，邓奉夜逃归淯阳，董讠斤降。彭复与耿弇、贾复及积弩将军傅俊、骑都尉臧宫等从追邓奉于小长安，帝率诸将亲战，大破之。奉迫急，乃降。帝怜奉旧功臣，且衅起吴汉，欲全宥之。彭与耿弇谏曰“邓奉背恩反逆，暴师经年，致贾复伤痍，朱祐见获。陛下既至，不知悔善，而亲在行陈，兵败乃降。若不诛奉，无以惩恶”于是斩之。奉者，西华侯邓晨之兄子也。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "车驾引还，令彭率傅俊、臧宫、刘宏等三万馀人南击秦丰，拔黄邮，丰与其大将蔡宏拒彭等于邓，数月不得进。帝怪以让彭，彭惧，于是夜勒兵马，申令军中，使明旦西击山都。乃缓所获虏，令得逃亡，归以告丰，丰即采其军西邀彭。彭乃潜兵度沔水，击其将张杨于阿头山，大破之。从川谷间伐木开道，直袭黎丘，击破诸屯兵。丰闻大惊，驰归救之。彭与诸将依东山为营，丰与蔡宏夜攻鼓，彭豫为之备，出兵逆击之，丰败走，追斩蔡宏。更封彭为舞阴侯。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "秦丰相赵京举宜城降，拜为成汉将军，与彭共围丰于黎丘。时田戎拥众夷陵，闻秦丰被围，惧大兵方至，欲降。而妻兄辛臣谏戎曰“今四方豪杰各据郡国，洛阳地如掌耳，不如按甲以观其变”戎曰“以秦王之强，犹为征南所围，岂况吾邪。降计决矣”四年春，戎乃留辛臣守夷陵，自将兵沿江溯沔止黎丘，刻期日当降，而辛臣于后盗戎珍宝，从间道先降于彭，而以书招戎。戎疑必卖己，遂不敢降，百反与秦丰合，彭出兵攻戎，数月，大破之，其大将伍公诣彭降，戎亡归夷陵。帝幸黎丘劳军，封彭吏士有功者百馀人。彭攻秦丰三岁，斩首九万馀级，丰馀兵裁千人，又城中食且尽。帝以丰转弱，令朱祐代彭守之，使彭与傅俊南击田戎，大破之，遂拔夷陵，追至秭归。戎与数十骑亡入蜀，尽获其妻子士众数万人。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "彭以将伐蜀汉，而夹川谷少，水险难漕运，留威虏将军冯骏军江州，都尉田鸿军夷陵，领军李玄军夷道，自引兵还屯津乡，当荆州要会，喻告诸蛮夷，降者奏封其君长。初，彭与交阯牧邓让厚善，与让书陈国家威德，又遣偏将军屈充移檄江南，班行诏命。于是让与江夏太守侯登、武陵太守王堂、长沙相韩福、桂阳太守张隆、零陵太守田翕、苍梧太守杜穆、交耻太守锡光等，相率遣使贡献，悉封为列侯。或遣子将兵助彭征伐。于是江南之珍始流通焉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "六年冬，征彭诣京师，数召宴见，厚加赏赐。复南还津乡，有诏过家上冢，大长称以朔望问太夫人起居。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "八年，彭引兵从车驾破天水，与吴汉围隗嚣于西域。时，公孙述将李育将兵救嚣，守上邽，帝留盖延、联弇围之，而车驾东归。敕彭书曰“两城若下，便可将兵南击蜀虏。人若不知足，既平陇，复望蜀。每一发兵，头须为白”彭遂壅谷水灌西城，城未没丈馀，嚣将行巡、周宗将蜀救兵到，嚣得出还冀。汉军食尽，烧辎重，引兵下陇，延、弇亦相随而退。嚣出兵尾击诸营，彭殿为后拒，故诸将能全师东归。彭还津乡。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "九年，公孙述遣其将任满、田戎、程汎，将数万人乘枋{卑}下江关，击破冯骏及田鸿、李玄等。遂拔夷道、夷陵，据荆门、虎牙。横江水起浮桥、斗楼，立欑柱绝水道，结营山上，以拒汉兵。彭数攻之，不利，于是装直进楼船、冒突露桡数千艘。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "十一年春，彭与吴汉及诛虏将军刘隆、辅威将军臧宫、骁骑将军刘歆，发南阳、武陵、南郡兵，又发桂阳、零陵、长沙委输棹卒，凡六万馀人，骑五千匹，皆会荆门。吴汉以三郡棹卒多费粮谷，欲罢之。彭以蜀兵盛，不可遣，上书言状。帝报彭曰“大司马习用步骑，不晓水战，荆门之事，一由征南公为重而已”彭乃令军中募攻浮桥，先登者上赏。于是偏将军鲁奇应募而前。时天风狂急，奇船逆流而上，直冲浮桥，而欑柱钩不得去，奇等乘势殊死战，因飞炬焚之，风怒火盛，桥楼崩烧。彭复悉军顺风并进，所向无前。蜀兵大乱，溺死者数千人。斩任满，生获程汎，而田戎亡保江州。彭上刘隆为南郡太守，自率臧宫、刘歆长驱入江关，令军中无得虏掠。所以，百姓皆奉牛、酒迎劳。彭见诸耆老，为言大汉哀愍巴蜀久见虏役，故兴师远伐，以讨有罪，为人除害。让不受其牛、酒。百姓皆大喜悦，争开门降。诏彭守益州牧，所下郡，辄行太守事。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "彭到江州，以田戎食多，难卒拔，留冯骏守之，自引兵乘利直指垫江，攻破平曲，收其米数十万石。公孙述使其将延岑、吕鲔、王元及其弟恢悉兵拒广汉及资中，又遣将侯丹率二万馀人拒黄石。彭乃多张疑兵，使护军杨翕与臧宫拒延岑等，自分兵浮江下还江州，溯都江而上，袭击侯丹，大破之。因晨夜倍道兼行二千馀里，径拔武阳。使精骑驰广都，去成都数十里，势若风雨，所至皆奔散。初，述闻汉兵在平曲，故遣大兵逆之。及彭至武阳，绕出延岑军后，蜀地震骇。述大惊，以杖击地曰“是何神也”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "彭所营地名彭亡，闻而恶之，欲徙，会日暮，蜀刺客诈为亡奴降，夜刺杀彭。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "彭首破荆门，长驱武阳，持军整齐，秋毫无犯。邛谷王任贵闻彭威信，数千里遣使迎降。会彭已薨，帝尽以任贵所献赐彭妻子，谥曰壮侯。蜀人怜之，为立庙武阳，岁时祠焉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "子遵嗣，徒封细阳侯。十三年，帝思彭功，复封遵弟淮为谷阳侯。遵永平中为屯骑校尉。遵卒，子伉嗣。伉卒，子杞嗣，元初三年，坐事失国。建光元年，安帝复封杞细阳侯，顺帝时为光禄勋。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "杞卒，子熙嗣，尚安帝妹涅阳长公主。少为侍中、虎贲中郎将，朝廷多称其能。迁魏郡太守，招聘隐逸，与参政事，无为而化。视事二年，舆人歌之曰“我有枳棘，岑君伐之。我有蟊贼，岑君遏之。狗吠不惊，足下生氂。含哺鼓腹，焉知凶灾。我喜我生，独丁斯时。美矣岑君，於戏休兹”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "熙卒，子福嗣，为黄门侍郎。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "贾复字君文，南阳冠军人也。少好学，习《尚书》。事舞阴李生，李生奇之，谓门人曰“贾君之容貌志气如此，而勤于学，将相之器也”王莽末，为县掾，迎盐河东，会遇盗贼，等比十馀人皆放散其盐，复独完以还县，县中称其信。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "时，下江、新市兵起，复亦聚众数百人于羽山，自号将军。更始立，乃将其众归汉中王刘嘉，以为校尉。复见更始政乱，诸将放纵，乃说嘉曰“臣闻图尧、舜之事而不能至者，汤、武是也。图汤、武之事而不能至者，桓、文是也。图桓、文之事而不能至者，六国是也。定六国之规，欲安守之而不能至者，亡六国是也。今汉室中兴，大王以亲戚为藩辅，天下未定而安守所保，所保得无不可保乎”嘉曰“卿言大，非吾任也。大司马刘公在河北，必能相施，第持我书往”复遂辞嘉，受书北度河，及光武于柏人，因邓禹得召见。光武奇之，禹亦称有将帅节，于是署复破虏将军督盗贼。复马羸，光武解左骖以赐之。官属以复后来而好陵折等辈，调补鄗尉，光武曰“贾督有折冲千里之威，方任以职，勿得擅除”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "光武至信都，以复为偏将军。及拔邯郸，迁都护将军。从击青犊于射犬，大战至日中，贼陈坚不却。光武传召复曰“吏士皆饑，可且朝饭”复曰“先破之，然后食耳”于是被羽先登，所向皆靡，贼乃败走。诸将咸服其勇。又北与五校战于真定，大破之。复伤创甚。光武大惊曰“我所以不令贾复别将者，为其轻敌也。果然，失吾名将。闻其妇有孕，生女邪，我子娶之，生男邪，我女嫁之，不令其忧妻子也”复病寻愈，追及光武于蓟，相见甚欢，大飨士卒，令复居前，击邺贼，破之。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "光武即位，拜为执金吾，封冠军侯。先度河攻朱鲔于洛阳，与白虎公陈侨战，连破降之。建武二年，益封穰、朝阳二县。更始郾王尹尊及诸大将在南方未降者尚多，帝召诸将议兵事，未有言，沉吟久之，乃以檄叩地曰“郾最强，宛为次，谁当击之”复率然对曰“臣请击郾”帝笑曰“执金吾击郾，吾复何忧。大司马当击宛”。遂遣复与骑都尉阴识、骁骑将军刘植南度五社津击郾，连破之。月馀，尹尊降，尽定其地。引东击更始淮阳太守暴汜，汜降，属县悉定。其秋，南击召陵、新息，平定之。明年春，迁左将军，别击赤眉于新城、渑池间，连破之。与帝会宜阳，降赤眉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "复从征伐，未尝丧败，数与诸将溃围解急，身被十二创。帝以复敢深入，希令远征，而壮其勇节，常自从之，故复少方面之勋。诸将每论功自伐，复未尝有言。帝辄曰“贾君之功，我自知之”",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "十三年，定封胶东侯，食郁秩、壮武、下密、即墨、梃、观阳，凡六县。复知帝欲偃干戈，修文德，不欲功臣拥众京师，乃与高密侯邓禹并剽甲兵，敦儒学。帝深然之，遂罢左右将军。复以列侯就第，加位特进。复为人刚毅方直，多大节。既还私第，阖门养威重。朱祐等荐复宜为宰相，帝方以吏事责三公，故功臣并不用。是时，列侯惟高密、固始、胶东三侯与公卿参议国家大事，恩遇甚厚。三十一年卒，谥曰刚侯。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "子忠嗣。忠卒，子敏嗣。建初元年，坐诬告母杀人。国除。肃宗更封复小子邯为胶东侯，邯弟宗为即墨侯，各一县。邯卒，子育嗣。育卒，子长嗣。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "宗字武孺，少有操行，多智略。初拜郎中，稍迁，建初中为朔方太守。旧内郡徙人在边者，率多贫弱，为居人所仆役，不得为吏。宗擢用其任职者，与边吏参选，转相监司，以擿发其奸，或以功次补长吏，故各愿尽死。匈奴畏之，不敢入塞。征为长水校尉。宗兼通儒术，每宴见，常使与少府丁鸿等论议于前。章和二年卒，朝廷愍惜焉。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "子参嗣。参卒，子建嗣。元初元年，尚和帝女临颍长公主。主兼食颍阴、许，合三县，数万户。时邓太后临朝，光宠最盛，以建为侍中，顺帝时为光禄勋。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "论曰：中兴将帅立功名者众矣，惟岑彭、冯异建方面之号，自函谷以西，方城以南，两将之功，实为大焉。若冯、贾之不伐，岑公之义信，乃足以感三军而怀敌人，故能克成远业，终全其庆也。昔高祖忌柏人之名，违之以全福。征南恶彭亡之地，留之以生灾。岂几虑自有明惑，将期数使之然乎。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十七·冯岑贾列传第七",
    "text": "赞曰：阳夏师克，实在和德。胶东盐吏，征南宛贼。奇锋震敌，远图谋国。",
    "chapter_url": "https://duguoxue.com/ershisishi/3327.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "吴汉字子颜，南阳宛人也。家贫，给事县为亭长。王莽末，以宾客犯法，乃亡命至渔阳，资用乏，以贩马自业，往来燕、蓟间，所至皆交结豪杰。更始立，使使者韩鸿徇河北。或谓鸿曰“吴子颜，奇士也，可与计事”鸿召见汉，其悦之，遂承制拜为安乐令。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "会王郎起，北州扰惑。汉素闻光武长者，独欲归心。乃说太守彭宠曰“渔阳、上谷突骑，天下所闻也。君何不合二郡精锐，附刘公击邯郸，此一时之功也”宠以为然，而官属皆欲附王郎，宠不能夺。汉乃辞出，止外亭，念所以谲众，未知所出。望见道中有一人似儒生者，汉使人召之，为具食，问以所闻。生因言刘公所过，为郡县所归。邯郸举尊号者，实非刘氏。汉大喜，即诈为光武书，移檄渔阳，使生赍以诣宠，令县以所闻说之，汉复随后入。宠甚然之。于是遣汉将兵与上谷诸将并军而南，所至击斩王郎将帅。及光武于广阿，拜汉为偏将军。既拔邯郸，赐号建策侯。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "汉为人质厚少文，造次不能以辞自达。邓禹及诸将我知之。数相荐举，及得召见，遂见亲信，赏居门下。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "光武将发幽州兵，夜召邓禹，问可使行者。禹曰“间数与吴汉言，其人勇鸷有智谋，诸将鲜能及者”即拜汉大将军，持节北发十郡突骑。更始幽州牧苗曾闻之，阴勒兵，敕诸郡不肯应调。汉乃将二十骑先驰至无终。曾以汉无备，出迎于路，汉即撝兵骑，收曾斩之，而夺其军。北州震骇，城邑莫不望风弭从。遂悉发其兵，引而南，与光武会清阳。诸将望见汉还，士马甚盛，皆曰“是宁肯分兵与人邪”及汉至莫府，上兵簿，诸将人人多请之。光武曰“属者恐不与人，今所请又何多也”诸将皆惭。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "初，更始遣尚书令谢躬率六将军攻王郎，不能下。会光武至，共定邯郸，而躬裨将虏掠不相承禀，光武深忌之。虽俱在邯郸，遂分城而处，然每有以慰安之。躬勤于职事，光武常称曰“谢尚书真吏也”，故不自疑。躬既而率其兵数万，还屯于邺。时光武南击青犊，谓躬曰“我追贼于射犬，必破之。尤来在山阳者，势必当惊走。若以君威力，击此散虏，必成禽也”躬曰“善”及青犊破，而尤来果北走隆虑山，躬乃留大将军刘庆、魏郡太守陈康守邺，自率诸将军击之。穷寇死战，其锋不可当，躬遂大败，死者数千人。光武因躬在外，乃使汉与岑彭袭其城。汉先令辩士说陈康曰“盖闻上智不处危以侥幸，中智能因危以为功，下愚安于危以自亡。危亡之至，在人所由，不可不察。今京师败乱，四方云扰，公所闻也。萧王兵强士附，河北归命，公所见也。谢躬内背萧王，外失众心，公所知也。公今据孤危之城，待灭亡之祸，义无所立，节无所成。不若开门内军，转祸为祸，免下愚之败，收中智之功，此计之至者也”康然之。于是康收刘庆及躬妻子，开门内汉等。及躬从隆虑归邺，不知康已反之，乃与数百骑轻入城。汉伏兵收之，手击杀躬，其众悉降。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "躬字子张，南阳人。初，其妻知光武不平之，常戒躬曰“君与刘公积不相能，而信其虚谈，不为人备，终受制矣”躬不纳，故及于难。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "光武北击群贼，汉常将突骑五千为军锋，数先登陷陈。及河北平，汉与诸将奉图书，上尊号。光武即位，拜为大司马，更封舞阳侯。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "建武二年春，汉率大司空王梁，建义大将军朱祐，大将军杜茂，执金吾贾复，扬化将军坚镡，偏将军王霸，骑都尉刘隆、马武、阴识，共击檀乡贼于邺东漳水上，大破之。降者十馀万人。帝使使者玺书定封汉为广平侯，食广平、斥漳、曲周、广年，凡四县。复率诸将击邺西山贼黎伯卿等，及河内脩武，悉破诸屯聚。车驾亲幸抚劳。复遣汉进兵南阳，击宛、涅阳、郦、穰、新野诸城、皆下之。引兵南，与秦丰战黄邮水上，破之。又与偏将军冯异击昌城五楼贼张文等，又攻铜马、五幡于新安，皆破之。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "明年春，率建威大将军耿弇、虎牙大将军盖延，击青犊于轵西，大破降之。又率骠骑大将军杜茂、强弩将军陈俊等，围苏茂于广乐。刘永将周建别招聚收集得十馀万人，救广乐。汉将轻骑迎与之战，不利，堕马伤膝，还营，建等遂连兵入城。诸将谓汉曰“大敌在前而公伤卧，众心惧矣”汉乃勃然裹创而起，椎牛飨士，令军中曰“贼众虽多，皆劫掠群盗，胜不相让，败不相救，非有仗节死义者也。今日封侯之秋，诸君勉之”于是军士激怒，人倍其气。旦日，建、茂出兵围汉。汉选四部精兵黄头吴河等，及乌桓突骑三千馀人，齐鼓而进。建军大溃，反还奔城。汉长驱追击，争门并入，大破之，茂、建突走。汉留杜茂、陈俊等守广乐，自将兵助盖延围刘永于睢阳。永既死，二城皆降。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "明年，又率陈俊及前将军王梁，击破五校贼于临平，追至东郡箕山，大破之。北击清河长直及平原五里贼，皆平之。时，鬲县五姓共逐守长，据城而反。诸将争欲攻之，汉不听，曰“使鬲反者，皆守长罪也。敢轻冒进兵者斩”乃移檄告郡，使收守长，而使人谢城中。五姓大喜，即相率归降。诸将乃服，曰“不战而下城，非众所及也”",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "冬，汉率建威大将军耿弇、汉忠将军王常等，击富平、获索二贼于平原。明年春，贼率五万馀人夜攻汉营，军中惊乱，汉坚卧不动，有顷乃定。即夜发精兵出营突击，大破其众。因追讨馀党，遂至无盐，进击勃海，皆平之。又从征董宪，围朐城。明年春，拔朐，斩宪。事已见《刘永传》。东方悉定，振旅还京师。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "会隗嚣畔，夏，复遣汉西屯长安。八年，从东驾上陇，遂围隗嚣于西城。帝敕汉曰“诸郡甲卒但坐费粮食，若有逃亡，则沮败众心，宜悉罢之”汉等贪并力攻嚣，遂不能遣，粮食日少，吏士疲役，逃亡者多，及公孙述救至，汉遂退败。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十一年春，率征南大将军岑彭等伐公孙述。及彭破荆门，长驱入江关，汉留夷陵，装露桡船，将南阳兵及刑募士三万人溯江而上。会岑彭为刺客所杀，汉并将其军。十二年春，与公孙述将魏党、公孙永战于鱼涪津，大破之，遂围武阳。述遣子婿史兴将五千人救之。汉迎击兴，尽殄其众，因入犍为界。诸县皆城守。汉乃进军攻广都，拔之。遣轻骑烧成都市桥，武阳以东诸小城皆降。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "帝戒汉曰“成都十馀万众，不可轻也。但坚据广都，待其来攻，勿与争锋。若不敢来，公转营迫之，须其力废，乃可击也”汉乘利，遂自将步骑二万馀人进逼成都，去城十馀里，阻江北为营，作浮桥，使副将武威将军刘尚将万馀人屯于江南，相去二十馀里。帝闻大惊，让汉曰“比敕公千条万端，何意临事勃乱。既轻敌深入，又与尚别营，事有缓急，不复相及。贼若出兵缀公，以大众攻尚，尚破，公即败矣。幸无它者，急引兵还广都”诏书未到，述果使其将谢丰、袁吉将众十许万，分为二十馀营，并出攻汉。使别将将万馀人劫刘尚，令不得相救。汉与大战一日，兵败，走入壁，丰因围之。汉乃召诸将厉之曰“吾共诸君逾越险阻，转战千里，所在斩获，遂深入敌地，至其城下。而今与刘尚二处受围，势既不接，其祸难量。欲潜师就尚于江南，并兵御之。若能同心一力，人自为战，大功可立。如其不然，败必无馀。成败之机，在此一举”诸将皆曰“诺”。于是飨士秣马，闭门三日不出，乃多树幡旗，使烟火不绝，夜衔枚引兵与刘尚合军。丰等不觉，明日，乃分兵拒江北，自将攻江南。汉悉兵迎战，自旦至晡，遂大破之，斩谢丰、袁吉，获甲首五千馀级。于是引还广都，留刘尚拒述，具以状上，而深自谴责。帝报曰“公还广都，甚得其宜，述必不敢略尚而击公也。若先攻尚，公从广都五十里悉步骑赴之，适当值其危困，破之必矣”自是汉与述战于广都、成都之间，八战八克，遂军于其郭中。述自将数万人出城大战，汉使护军高午、唐邯将数万锐卒击之。述兵败走，高午奔陈刺述，杀之。事已见《述传》。旦日城降，斩述首传送洛阳。明年正月，汉振旅浮江而下。至宛，诏令过家上冢，赐谷二万斛。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十五年，复率扬武将军马成、捕虏将军马武北击匈奴，徙雁门、代郡、上谷吏人六万馀口，置居庸、常山关以东。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十八年，蜀郡守将史歆反于成都，自称大司马，攻太守张穆，穆逾城走广都，歆遂移檄郡县，而宕渠杨伟、朐忍徐容等，起兵各数千人以应之。帝以歆昔为岑彭护军，晓习兵事，故遣汉率刘尚及太中大夫臧宫将万馀人讨之。汉入武都，乃发广汉、巴、蜀三郡兵围成都，百馀日城破，诛歆等。汉乃乘桴沿江下巴郡，杨伟、徐容等惶恐解散，汉诛其渠帅二百馀人，徙其党与数百家于南郡、长沙而还。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "汉性强力，每从征伐，帝未安，恒侧足而言。诸将见战陈不利，或多惶惧，失其常度。汉意气自若，方整厉器械，激扬士吏。帝时遣人观大司马何为，还言方修战攻之具，乃叹曰“吴公差强人意，隐若一敌国矣”每当出师，朝受诏，夕即引道，初无办严之日。故能常任职，以功名终。及在朝廷，斤斤谨质，形于体貌。汉尝出征，妻子在后买田业。汉还，让之曰“军师在外，吏士不足，何多买田宅乎”遂尽以分与昆弟外家。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "二十年，汉病笃。车驾亲临，问所欲言。对曰“臣愚无所知识，惟愿陛下慎无亦攵而已”及薨，有诏悼愍，赐谥曰忠侯。发北军五校、轻车、介士送葬，如大将军霍光故事。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "子哀侯成嗣，为奴所杀。二十八年，分汉封为三国：成子旦为灈阳侯，以奉汉嗣。旦弟盱为筑阳侯。成弟国为新蔡侯。旦卒，无子，国除。建初八年，徙封盱为平春侯，以奉汉后。盱卒，子胜嗣。初，汉兄尉为将军，从征战死，封尉子彤为安阳侯。帝以汉功大，复封弟翕为褒亲侯。吴氏侯者凡五国。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "初，渔阳都尉严宣与汉俱会光武于广阿，光武以为偏将军，封建信侯。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "论曰：吴汉自建武世，常居上公之位，终始倚爱之亲，谅由质简而强力也。子曰“刚毅木讷近仁”，斯岂汉之方乎。昔陈平智有馀以见疑，周勃资朴忠而见信。夫仁义不足以相怀，则智者以有馀为疑，而朴者以不足取信矣。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "盖延字巨卿，渔阳要阳人也。身长八尺，弯弓三百斤。边俗尚勇力，而延以气闻，历郡列掾、州从事，所在职办。彭宠为太守，召延署营尉，行护军。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "及王郎起，延与吴汉同谋归光武。延至广阿，拜偏将军，号建功侯，从平河北。光武即位，以延为虎牙将军。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "建武二年，更封安平侯。遣南击敖仓，转攻酸枣、封丘，皆拔。其夏，督驸马都尉马武、骑都尉刘隆、护军都尉马成、偏将军王霸等南伐刘永，先攻拔襄邑，进取麻乡，遂围永于睢阳。数月，尽收野麦，夜梯其城入。永惊惧，引兵走出东门，延追击，大破之。永弃军走谯，延进攻，拔薛，斩其鲁郡太守，而彭城、扶阳、杼秋、萧皆降。又破永沛郡太守，斩之。永将苏茂、佼彊、周建等三万馀人救永，共攻延，延与战于沛西，大破之。永军乱，遁没溺死者大半。永弃城走湖陵，苏茂奔广乐。延遂定沛、楚、临淮，修高祖庙，置啬夫、祝宰、乐人。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "三年，睢阳复反城迎刘永，延复率诸将围之百日，收其野谷。永乏食，突走，延追击，尽得辎重。永为其所杀，永弟防举城降。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "四年春，延又击苏茂、周建于蕲，进与董宪战留下，皆破之。因率平狄将军庞萌攻西防，拔之。复追败周建、苏茂于彭城，茂、建亡奔董宪，董宪将贲休举兰陵城降。宪闻之，自郯围休。时，延及庞萌在楚，请往救之。帝敕曰“可直往捣郯，则兰陵必自解”延等以贲休城危，遂先赴之。宪逆战而阳败，延等逐退，因拔围入城。明日，宪大出兵合围，延等惧，遽出突走，因往攻郯。帝让之曰“间欲先赴郯者，以其不意故耳。今既奔走，贼计已立，围岂可解乎”延等至郯，果不能克，而董宪遂拔兰陵，杀贲休。延等往来要击宪别将于彭城、郯、邳之间，战或日数合，颇有克获。帝以延轻敌深入，数以书诫之。及庞萌反，攻杀楚郡太守，引军袭败延，延走，北渡泗水，破舟楫，坏津梁，仅而得免。帝自将而东，征延与大司马吴汉、汉忠将军王常、前将军王梁、捕虏将军马武、讨虏将军王霸等会任城，讨庞萌于桃乡，又并从征董宪于昌虑，皆破平之。六年春，遣屯长安。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "九年，隗嚣死，延西击街泉、略阳、清水诸屯聚，皆定。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十一年，与中郎将来歙攻河池，未克，以病引还，拜为左冯翊，将军如故。十三年，增封定食万户。十五年，薨于位。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "子扶嗣。扶卒，子侧嗣。永平十三年，坐与舅王平谋反，伏诛，国除。永初七年，邓太后绍封延曾孙恢为芦亭侯。恢卒，子遂嗣。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "陈俊字子昭，西阳西鄂人也。少为郡吏，更始立，以宗室刘嘉为太常将军，俊为长史。光武徇河北，嘉遣书荐俊，光武以为安集掾。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "从击铜马于清阳，进至蒲阳，拜强弩将军。与五校战于安次，俊下马，手接短兵，所向必破，追奔二十馀里，斩其渠帅而还。光武望而叹曰“战将尽如是，岂有忧哉”五校引退入渔阳，所过虏掠。俊言于光武曰“宜令轻骑出贼前，使百姓各自坚壁，以绝其食，可不战而殄也”光武然之，遣俊将轻骑驰出贼前。视人保壁坚完者，敕令固守。放散在野者，因掠取之。贼至无所得，遂散败。及军还，光武谓俊曰“困此虏者，将军策也”及即位，封俊为列侯。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "建武二年春，攻匡贼，下四县，更封新处侯。引击顿丘，降三城。其秋，大司马吴汉承制拜俊为强弩大将军，别击金门、白马贼于河内，皆破之。四年，转徇汝阳及项，又拔南武阳。是时，太山豪杰多拥众与张步连兵，吴汉言于帝曰“非陈俊莫能定此郡”于是拜俊太山太守，行大将军事。张步闻之，遣其将击俊，战于嬴下，俊大破之，追至济南，收得印绶九十馀，稍攻下诸县，遂定太山。五年，与建威大将军耿弇共破张步。事在《弇传》。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "时，琅邪未平，乃徙俊为琅邪太守，领将军如故。齐地素闻俊名，入界，盗贼皆解散。俊将兵击董宪于赣榆，进破朐贼孙阳，平之。八年，张步畔，还琅邪，俊追讨，斩之。帝美其功，诏俊得专征青、徐。俊抚贫弱，表有义，检制军吏，不得与郡县相干，百姓歌之。数上书自请，愿奋击陇、蜀。诏报曰“东州新平，大将军之功也。负海猾夏，盗贼之处，国家以为重忧，且勉镇抚之”",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十三年，增邑，定封祝阿侯。明年，征奉朝请。二十三年卒。子浮嗣，徙封薪春侯。浮卒，子专诸嗣。专诸卒，子笃嗣。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "臧宫字君翁，颍川郏人也。少为县亭长、游徼，后率宾客入下江兵中为校尉，因从光武征战，诸将多称其勇。光武察宫勤力少言，甚亲纳之。及至河北，以为偏将军，从破群贼，数陷陈却敌。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "光武即位，以为侍中、骑都尉。建武二年，封成安侯。明年，将突骑与征虏将军祭遵击更始将左防、韦颜于涅阳、郦，悉降之。五年，将兵徇江夏，击代乡、钟武、竹里，皆下之。帝使太中大夫持节拜宫为辅威将军。七年，更封期思侯。击梁郡、济阴，皆平之。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十一年，将兵至中卢，屯骆越。是时，公孙述将田戎、任满与征南大将军岑彭相距于荆门，彭等战数不利，越人谋畔从蜀。官兵少，力不能制。会属县送委输车数百乘至，宫夜使锯断城门限，令车声回转出入至旦。越人候伺者闻车声不绝，而门限断，相告以汉兵大至。其渠帅乃奉牛、酒以劳军营。宫陈兵大会，击牛酾酒，飨赐慰纳之，越人由是遂安。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "宫与岑彭等破荆门，别至垂鹊山，通道出秭归，至江州。岑彭下巴郡，使宫将降卒五万，从涪水上平曲。公孙述将延岑盛兵于沈水，时宫众多食少，转输不至，而降者皆欲散畔，郡邑复更保聚，观望成败。宫欲引还，恐为所反，会帝遣谒者将兵诣岑彭，有马七百匹，宫矫制取以自益，晨夜进兵，多张旗帜，登山鼓噪，右步左骑，挟船而引，呼声动山谷。岑不意汉军卒至，登山望之，大震恐。宫因从击，大破之。斩首溺死者万馀人，水为之浊流。延岑奔成都，其众悉降，尽获其兵马珍宝。自是乘胜追北，降者以十万数。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "军至平阳乡，蜀将王元举众降。进拔绵竹，破涪城，斩公孙述弟恢，复攻拔繁、郫。前后收得节五，印绶千八百。是时，大司马吴汉亦乘胜进营逼成都。宫连屠大城，兵马旌旗甚盛，乃乘兵入小雒郭门，历成都城下，至吴汉营，饮酒高会。汉见之甚欢，谓宫曰“将军向者经虏城下，震扬威灵，风行电照。然穷寇难量，还营愿从它道矣”宫不从，复路而归，贼亦不敢近之。进军咸门，与吴汉并灭公孙述。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "帝以蜀地新定，拜宫为广汉太守。十三年，增邑，更封酂侯。十五年，征还京师，以列侯奉朝请，定封朗陵侯。十八年，拜太中大夫。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "十九年，妖巫维汜弟子单臣、傅镇等，复妖言相聚，入原武城，劫吏人，自称将军。于是遣宫将北军及黎阳营数千人围之。贼谷食多，数攻不下，士卒死伤。帝召公卿诸侯王问方略，皆曰“宜重其购赏”。时，显宗为东海王，独对曰“妖巫相劫，势无久立，其中必有悔欲亡者。但外围急，不得走耳。宜小挺缓，令得逃亡，逃亡则一亭长足以禽矣”帝然之，即敕宫彻围缓贼，贼众分散，遂斩臣、镇等。宫还，迁城门校尉，复转左中郎将。击武溪贼，至江陵，降之。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "宫以谨信质朴，故常见任用。后匈奴饑疫，自相分争，帝以问宫，宫曰“愿得五千骑以立功”帝笑曰“常胜之家，难与虑敌，吾方自思之”二十七年，宫乃与杨虚侯马武上书曰“匈奴贪利，无有礼信，穷则稽首，安则侵盗，缘边被其毒痛，中国忧其抵突。虏今人畜疫死，旱蝗赤地，疫困之力，不当中国一郡。万里死命，县在陛下。福不再来，时或易失，岂宜固守文德而堕武事乎。今命将临塞，厚县购赏，喻告高句骊、乌恒、鲜卑攻其左，发河西四郡、天水、陇西羌胡击其右。如此，北虏之灭，不过数年。臣恐陛下仁恩不忍，谋臣狐疑，令万世刻石之功不立于圣世”诏报曰“《黄石公记》曰，柔能制刚，弱能制强。柔者德也，刚者贼也，弱者仁之助也，强者怨之归也。故曰有德之君，以所乐乐人。无德之君，以所乐乐身。乐人者其乐长，乐身者不久而亡。舍近谋远者，劳而无功。舍远谋近者，逸而有终。逸政多忠臣，劳政多乱人。故曰务广地者荒，务广德者强。有其有者安，贪人有者残。残灭之政，虽成必败。今国无善政，灾变不息，百姓惊惶，人不自保，而复欲远事边外乎。孔子曰：吾恐季孙之忧，不在颛臾。且北狄尚强，而屯田警备传闻之事，恒多失实。诚能举天下之半以灭大寇，岂非至愿。苟非其时，不如息人”自是诸将莫敢复言兵事者。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "宫永平元年卒，谥曰愍侯。子信嗣。信卒，子震嗣。震卒，子松嗣。元初四年，与母别居，国除。永宁元年，邓太后绍封松弟由为郎陵侯。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "论曰：中兴之业，诚艰难也。然敌无秦、项之强，人资附汉之思，虽怀玺纡绂，跨陵州县，殊名诡号，千队为群，尚未足以为比功上烈也。至于山西既定，威临天下，戎竭丧其精胆，群帅贾其馀壮，斯诚雄心尚武之几，先志玩兵之日。臧宫、马武之徒，抚鸣剑而抵掌，志驰于伊吾之北矣。光武审《黄石》，存包桑，闭玉门以谢西域之质，卑词币以礼匈奴之使，其意防盖已弘深。岂其颠沛平城之围，忍伤黥王之陈乎。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十八·吴盖陈臧列传第八",
    "text": "赞曰：吴公鸷强，实为龙骧。电扫群孽，风行巴、梁。虎牙猛力，功立睢阳。宫、俊休休，是亦鹰扬。",
    "chapter_url": "https://duguoxue.com/ershisishi/3328.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "耿弇字伯昭，扶风茂陵人也。其先武帝时以吏二千石自巨鹿徙焉。父况，字侠游，以明经为郎，与王莽从弟伋共学《老子》于安丘先生，后为朔调连率。弇少好学，习父业。常见郡尉试骑士，建旗鼓，肄驰射，由是好将帅之事。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "及王莽败，更始立，诸将略地者，前后多擅威权，辄改易守、令。况自以莽之所置，怀不自安。时，弇年二十一，乃辞况奉奏诣更始，因赍贡献，以求自固之宜。及至宋子，会王郎诈称成帝子子舆，起兵邯郸，弇从吏孙仓、卫包于道共谋曰“刘子舆成帝正统，舍此不归，远行安之”弇按剑曰“子舆弊贼，卒为降虏耳。我至长安，与国家陈渔阳、上谷兵马之用，还出太原、代郡，反复数十日，归发突骑以辚乌合之众，如摧枯折腐耳。观公等不识去就，族灭不久也”仓、包不从，遂亡降王郎。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "弇道闻光武在卢奴，乃驰北上谒，光武留署门下吏。弇因说护军朱祐，求归发兵，以定邯郸。光武笑曰“小儿曹乃有大意哉”因数召见加恩慰。弇因从光武北至蓟。闻邯郸兵方到，光武将欲南归，召官属计议。弇曰“今兵从南来，不可南行。渔阳太守彭宠，公之邑人。上谷太守，即弇父也。发此两郡，控弦万骑，邯郸不足虑也”光武官属腹心皆不肯，曰“死尚南首，奈何北行入囊中”光武指弇曰“是我北道主人也”会蓟中乱，光武遂南驰，官属各分散。弇走昌平就况，因说况使寇恂东约彭宠，各发突骑二千匹，步兵千人。弇与景丹、寇恂及渔阳兵合军而南，所过击斩王郎大将、九卿、校尉以下四百馀级，得印绶百二十五，节二，斩首三万级，定涿郡、中山、巨鹿、清河、河间凡二十二县，遂及光武于广阿。是时，光武方攻王郎，传言二郡兵为邯郸来，众皆恐。既而悉诣营上谒。光武见弇等，说，曰“当与渔阳、上谷士大夫共此大功”乃皆以为偏将军，使还领其兵。加况大将军、兴义侯，得自置偏裨。弇等遂从拔邯郸。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "时，更始征代郡太守赵永，而况劝永不应召，令诣于光武。光武遣永复郡。永北还，而代令张晔据城反畔，乃招迎匈奴、乌桓以为援助。光武以弇弟舒为复胡将军，使击晔，破之。永乃得复郡。时，五校贼二十馀万北寇上谷，况与舒连击破之，贼皆退走。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "更始见光武威声日盛，君臣疑虑，乃遣使立光武为萧王，令罢兵与诸将有功者还长安。遣苗曾为幽州牧，韦顺为上谷太守，蔡充为渔阳太守，并北之部。时，光武居邯郸宫，昼卧温明殿。弇入造床下请间，因说曰“今更始失政，君臣淫乱，诸将擅命于畿内，贵戚纵横于都内。天子之命，不出城门，所在牧守，辄自迁易，百姓不知所从，士人莫敢自安。虏掠财物，劫掠妇女，怀金玉者，至不生归。元元叩心，更思莽朝。又铜马、赤眉之属数十辈，辈数十百万，圣公不能办也。其败不久，公首事南阳，破百万之军。今定河北，据天府之地。以义征伐，发号响应，天下可传檄而定。天下至重，不可令它姓得之。闻使者从西方来，欲罢兵，不可从也。今吏士死亡者多，弇愿归幽州，益发精兵，以集大计”光武大说，乃拜弇为大将军，与吴汉北发幽州十郡兵。弇到上谷，收韦顺、蔡充斩之。汉亦诛苗曾。于是悉发幽州兵，引而南，从光武击破铜马、高湖、赤眉、青犊，又追尤来、大枪、五幡于元氏，弇常将精骑为军锋，辄破走之。光武乘胜战顺水上，虏危急，殊死战。时，军士疲弊，遂大败奔还，壁范阳，数日乃振，贼亦退去，从追至容城、小广阳、安次，连战破之。光武还蓟，复遣弇与吴汉、景丹、盖延、朱祐、邳彤、耿纯、刘植、岑彭、祭遵、坚镡、王霸、陈俊、马武十三将军，追贼至潞东，及平谷，再战，斩首万三千馀级，遂穷追于右北平无终、土垠之间，至俊靡而还。贼散入辽西、辽东，或为乌桓、貊人所抄击，略尽。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "光武即位，拜弇为建威大将军。与骠骑大将军景丹、强弩将军陈俊攻厌新贼于敖仓，皆破降之。建武二年，更封好畤侯，食好畤、美阳二县。三年，延岑自武关出攻南阳，下数城。穰人杜弘率其众以从岑。弇与岑等战于穰，大破之，斩首三千馀级，生获其将士五千馀人，得印绶三百。杜弘降，岑与数骑遁走东阳。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "弇从幸舂陵，因见自请北收上谷兵未发者，定彭宠于渔阳，取张丰于涿郡，还收富平、获索，东攻张步，以平齐地。帝壮其意，乃许之。四年，诏弇进攻渔阳。弇以父据上谷，本与彭宠同功，又兄弟无在京师者，自疑，不敢独进，上书求诣洛阳。诏报曰“将军出身举宗为国，所向陷敌，功效尤著，何嫌何疑，而欲求征。且与王常共屯涿郡，勉思方略”况闻弇求征，亦不自安，遣舒弟国入侍。帝善之，进封况为隃糜侯。乃命弇与建义大将军朱祐、汉忠将军王常等击望都、故安西山贼十馀营，皆破之。时，征虏将军祭遵屯良乡，骁骑将军刘喜屯阳乡，以拒彭宠。宠遣弟纯将匈奴二千馀骑，宠自引兵数万，分为两道以击遵、喜。胡骑经军都，舒袭破其众，斩匈奴两王，宠乃退走。况复与舒攻宠，取军都。五年，宠死，天子嘉况功，使光禄大夫持节迎况，赐甲第，奉朝请。封舒为牟平侯。遣弇与吴汉击富平、获索贼于平原，大破之，降者四万馀人。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "因诏弇进讨张步。弇悉收集降卒，结部曲，置将吏，率骑都尉刘歆、太山太守陈俊引兵而东，从朝阳桥济河以度。张步闻之，乃使其大将军费邑军历下，又分兵屯祝阿，别于太山钟城列营数十以待弇。弇度河先击祝阿，自旦攻城，日未中而拔之，故开围一角，令其众得奔归钟城。钟城人闻祝阿已溃，大恐惧，遂空壁亡去。费邑分遣弟敢守巨里。弇进兵先胁巨里，使多伐树木，扬言以填塞坑堑。数日，有降者言邑闻弇欲攻巨里，谋来救之。弇乃严令军中趣修攻具，宣敕诸部，后三日当悉力攻巨里城。阴缓生口，令得亡归。归者以弇期告邑，邑至日果自将精兵三万馀人来救之。弇喜，谓诸将曰“吾所以修攻具者，欲诱致邑耳。今来，适其所求也”即分三千人守巨里，自引精兵上冈阪，乘高合战，大破之，临陈斩邑。既而收首级以示巨里城中，城中凶惧，费敢悉众亡归张步。弇复收其积聚，纵兵击诸未下者，平四十馀营，遂定济南。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "时，张步都剧，使其弟蓝将精兵二万守西安，诸郡太守合万馀人守临淄，相去四十里。弇进军画中，居二城之间。弇视西安城小而坚，且蓝兵又精，临淄名虽大而实易攻，乃敕诸校会，后五日攻西安。蓝闻之，晨夜儆守。至期夜半，弇敕诸将皆蓐食，会明至临淄城。护军荀梁等争之，以为宜速攻西安。弇曰“不然。西安闻吾欲攻之，日夜为备。临淄出不意而至，必惊扰，吾攻之一日必拔。拔临淄即西安孤，张蓝与步隔绝，必复亡去，所谓击一而得二者也。若先攻西安，不卒下，顿兵坚城，死伤必多。纵能拔之，蓝引军还奔临淄，并兵合势，观人虚实，吾深入敌地，后无转输，旬日之间，不战而困。诸君之言，未见其宜”遂攻临淄，半日拔之，入据其城。张蓝闻之大惧，遂将其众亡归剧。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "弇乃令军中无得妄掠剧下，须张步至乃取之，以激怒步。步闻大笑曰“以尤来、大彤十馀万众，吾皆即其营而破之。今大耿兵少于彼，又皆疲劳，何足惧乎”乃与三弟蓝、弘、寿及故大彤渠帅重异等兵号二十万，至临淄大城东，将攻弇。弇先出兵淄水上，与重异遇，突骑欲纵，弇恐挫其锋，令步不敢进，故示弱以盛其气，乃引归小城，陈兵于内。步气盛，直攻弇营，与刘歆等合战，弇升王宫坏台望之，视歆等锋交，乃自引精兵以横突步陈于东城下，大破之。飞矢中弇股，以佩刀截之，左右无知者。至暮罢。弇明旦复勒兵出。是时，帝在鲁，闻弇为步所攻，自往救之，未至。陈俊谓弇曰“剧虏兵盛，可且闭营休士，以须上来”弇曰“乘舆且到，臣子当击牛酾酒以待百官，反欲以贼虏遗君父邪”乃出兵大战，自旦及昏，复大破之，杀伤无数，城中沟堑皆满。弇知步困将退，豫置左右翼为伏以待之。人定时，步果引去，伏兵起纵击，追至钜昧水上，八九十里僵尸相属，收得辎重二千馀两。步还剧，兄弟各分兵散去。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "后数日，车驾至临淄自劳军，群臣大会。帝谓弇曰“昔韩信破历下以开基，今将军攻祝阿以发迹，此皆齐之西界，功足相方。而韩信袭击已降，将军独拔劲敌，其功乃难于信也。又田横亨郦生，及田横降，高帝诏卫尉不听为仇。张步前亦杀伏隆，若步来归命，吾当诏大司徒释其怨，又事尤相类也。将军前在南阳建此大策，常以为落落难合，有志者事竟成也”弇因复追步，步奔平寿，乃肉袒负斧锧于军门。弇传步诣行在所，而勒兵入据其城。树十二郡旗鼓，令步兵各以郡人诣旗下，众尚十馀万，辎重七千馀两，皆罢遣归乡里。弇复引兵至城阳，降五校馀党，齐地悉平。振旅还京师。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "六年，西拒隗嚣，屯兵于漆。八年，从上陇。明年，与中郎将来歙分部徇安定、北地诸营保，皆下之。弇凡所平郡四十六，屠城三百，未尝挫折。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "十二年，况疾病，乘舆数自临幸。复以国弟广、举并为中郎将。弇兄弟六人皆垂青紫，省侍医药，当代以为荣。及况卒，谥烈侯，少子霸袭况爵。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "十三年，增弇户邑，上大将军印绶，罢，以列侯奉朝请。每有四方异议，辄召入问筹策。年五十六，永平元年卒，谥为愍侯。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "子忠嗣。忠以骑都尉击匈奴于天山，有功。忠卒，子冯嗣。冯卒，子良嗣，一名无禁。延光中，尚安帝妹濮阳长公主，位至侍中。良卒，子协嗣。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "隃麋侯霸卒，子文金嗣。文金卒，子喜嗣。喜卒，子显嗣，为羽林左监。显卒，子援嗣。尚桓帝妹长社公主，为河东太守。后曹操诛耿氏，唯援孙弘存焉。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "牟平侯舒卒，子袭嗣。尚显宗女隆虑公主。袭卒，子宝嗣。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "宝女弟为清河孝王妃。及安帝立，尊孝王，母为孝德皇后，以妃为甘园大贵人。帝以宝元舅之重，使监羽林左骑，位至大将军。而附事内宠，与中常侍樊丰、帝乳母王圣等谮废皇太子为济阴王，及排陷太尉杨震，议者怨之。宝弟子承袭公主爵为林虑侯，位至侍中。安帝崩，阎太后以宝等阿附嬖倖，共为不道，策免宝及承，皆贬爵为亭侯，遣就国。宝于道自杀，国除。大贵人数为耿氏请，阳嘉三年，顺帝遂绍封宝子箕牟平侯，为侍中。以恒为阳亭侯，承为羽林中郎将。其后贵人薨，大将军梁冀从承求贵人珍玩，不能得，冀怒，风有司奏夺其封。承惶恐，遂亡匿于穰。数年，冀推迹得之，乃并族其家十馀人。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "论曰：淮阴延论项王，审料成势，则知高祖之庙胜矣。耿弇决策河北，定计南阳，亦见光武之业成矣。然弇自克拔全齐，而无复尺寸功。夫岂不怀。将时之度数，不足以相容乎。三世为将，道家所忌，而耿氏累叶以功名自终。将其用兵欲以杀止杀乎。何其独能隆也。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "国字叔虑，建武四年初入侍，光武拜为黄门侍郎，应对左右，帝以为能，迁射声校尉。七年，射声官罢，拜驸马都尉。父况卒，国于次当嗣，上疏以先侯爱少子霸，固自陈让，有诏许焉。后历顿丘、阳翟、上蔡令，所在吏人称之。征为五官中郎将。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "是时，乌桓、鲜卑屡寇外境，国素有筹策，数言边事，帝器之。及匈奴薁鞬日逐王比自立为呼韩邪单元，款塞称藩，愿扞御北虏。事下公卿。议者皆以为天下初定，中国空虚，夷狄情伪难知，不可许。国独曰“臣以为宜如孝宣故事受之，令东扞鲜卑，北拒匈奴，率厉四夷，完复边郡，使塞下无晏开之警，万世安宁之策也”帝从其议，遂立比为南单于。由是乌桓、鲜卑保塞自守，北虏远遁，中国少事。二十七年，代冯勤为大司农。又上言宜置度辽将军、左右校尉，屯五原以防逃亡。永平元年卒官。显宗追思国言，后遂置度辽将军、左右校尉，如其议焉。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "国二子：秉，夔。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "秉字伯初，有伟体，腰带八围。博通书记，能说《司马兵法》，尤好将帅之略。以父任为郎，数上言兵事。常以中国虚费，边陲不宁，其患专在匈奴。以战去战，盛王之道。显宗既有志北伐，阴然其言。永平中，召诣省闼，问前后所上便宜方略，拜谒者仆射，遂见亲幸。每公卿会议，常引秉上殿，访以边事，多简帝心。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "十五年，拜驸马都尉。十六年，以骑都尉秦彭为副，与奉车都尉窦固等俱伐北匈奴。虏皆奔走，不战而还。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "十七年夏，诏秉与固合兵万四千骑，复出白山击车师。车师有后王、前王，前王即后王之子，其廷相去五百馀里。固以后王道远，山谷深，士卒寒若，欲攻前王。秉议先赴后王，以为并力根本，则前王自服。固计未决。秉奋身而起曰“请行前”乃上马，引兵北入，众军不得已，遂进。并纵兵抄掠，斩首数千级，收马、牛十馀万头。后王安得震怖，从数百骑出迎秉。而固司马苏安欲全功归固，即驰谓安得曰“汉贵将独有奉车都尉，天子姊婿，爵为通侯，当先降之”安得乃还，更令其诸将迎秉。秉大怒，被甲上马，麾其精骑径造固壁。言曰“车师王降，讫今不至，请往枭其首”固大惊曰“且止，将败事”秉厉声曰“受降如受敌”遂驰赴之。安得惶恐，走出门，脱帽抱马足降。秉将以诣固。其前王亦归命，遂定车师而还。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "明年秋，肃宗即位，拜秉征西将军，遣案行凉州边境，劳赐保塞羌胡，进屯酒泉，救戊己校尉。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "建初元年，拜度辽将军。视事七年，匈奴怀其恩信。征为执金吾，甚见亲重。帝每巡郡国及幸宫观，秉常领禁兵宿卫左右。除三子为郎。章和二年，复拜征西将军，副车骑将军窦宪击北匈奴，大破之。事并见《宪传》。封秉美阳侯，食邑三千户。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "秉性勇壮而简易于事，军行常自被甲在前，休止不结营部，然远斥候，明要誓，有警，军陈立成，士卒皆乐为死。永远二年，代桓虞为光禄勋。明年夏卒，时年五十馀。赐以未棺、玉衣，将作大匠穿冢，假鼓吹，五营骑士三百馀人送葬。谥曰恒侯。匈奴闻秉卒，举国号哭，或至梨面流血。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "长子冲嗣。及窦宪败，以秉窦氏党，国除。冲官至汉阳太守。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "曾孙纪，少有美名，辟公府，曹操甚敬异之，稍迁少府。纪以操将篡汉，建安二十三年，与太医令吉ぶ、丞相司直韦晃谋起兵诛操，不克，夷三族。于时衣冠盛门坐纪罹祸灭者众矣。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "夔字定公。少有气决。永元初，为车骑将军窦宪假司马，北击匈奴，转骑都尉。三年，宪复出河西，以夔为大将军左校尉。将精骑八百，出居延塞，直奔北单于廷，于金微山斩阏氏、名王以下五千馀级，单于与数骑脱亡，尽获其匈奴珍宝财畜，去塞五千馀里而还，自汉出师所未尝至也。乃封夔粟邑侯。会北单于弟左鹿蠡王於除鞬自立为单于，众八部二万馀人，来居蒲类海上，遣使款塞。以夔为中郎将，持节卫护之。及窦宪败，夔亦免官夺爵士。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "后复为长水校尉，拜五原太守，迁辽东太守。元兴元年，貊人寇郡界，夔追击，斩其渠帅。永初三年，南单于檀反畔，使夔率鲜卑及诸郡兵屯雁门，与车骑将军何熙共击之。熙推夔为先锋，而遣其司马耿溥、刘祉将二千人与夔俱进。到属国故城，单于遣薁鞬日逐王三千馀人遮汉兵。夔自击其左，令鲜卑攻其右，虏遂败走，追斩千馀级，杀其名王六人，获穹庐车重千馀两，马畜生口甚众。鲜卑马多羸病，遂畔出塞。夔不能独进，以不穷追，左转云中太守，后迁行度辽将军事。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "夔勇而有气，数侵陵使匈奴中郎将郑戬。元初元年，坐征下狱，以减死论，笞二百。建光中，复拜度辽将军。时，鲜卑攻杀云中太守成严，围乌桓校尉徐常于马城。夔与幽州刺史庞参救之，追虏出塞而还。后坐法免，卒于家。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "恭字伯宗，国弟广之子也。少孤。慷慨多大略，有将帅才。永平十七年冬，骑都尉刘张出击车师，请恭为司马，与奉车都尉窦固及从弟驸马都尉秉破降之。始置西域都护、戊己校尉，乃以恭为戊己校尉，屯后王部金蒲城，谒者关宠为戊己校尉，屯前王柳中城，屯各置数百人。恭至部，移檄乌孙，示汉威德，大昆弥以下皆欢喜，遣使献名马，及奉宣帝时所赐公主博具，愿遣子入侍。恭乃发使赍金帛，迎其侍子。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "明年三月，北单于遣左鹿蠡王二万骑击车师。恭遣司马将兵三百人救之，道逢匈奴骑多，皆为所殁。匈奴遂破杀后王安得，而攻金蒲城。恭乘城搏战，以毒药傅矢。传语匈奴曰“汉家箭神，其中疮者必有异”因发强弩射之。虏中矢者，视创皆沸，遂大惊。会天暴风雨，随雨击之，杀伤甚众。匈奴震怖，相谓曰“汉兵神，真可畏也”遂解去。恭以疏勒城傍有涧水可固，五月，乃引兵据之。七月，匈奴复来攻恭，恭募先登数千人直驰之，胡骑散走，匈奴遂于城下拥绝涧水。恭于城中穿井十五丈不得水，吏士渴乏，笮马粪汁而饮之。恭仰叹曰“闻昔贰师将军拔佩刀刺山，飞泉涌出。今汉德神明，岂有穷哉”乃整衣服向井再拜，为吏士祷。有顷，水泉奔出，众皆称万岁。乃令吏士扬水以示虏。虏出不意，以为神明，遂引去。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "时，焉耆、龟兹攻殁都护陈睦，北虏亦围关宠于柳中。会显宗崩，救兵不至，车师复畔，与匈奴共攻恭。恭历士众击走之。后王夫人先世汉人，常私以虏情告恭，又给以粮饷。数月，食尽穷困，乃煮铠弩，食其筋革。恭与士推诚同死生，故皆无二心，而稍稍死亡，馀数十人。单于知恭已困，欲必降之。复遣使招恭曰“若降者，当封为白屋王，妻以女子”恭乃诱其使上城，手击杀之，炙诸城上。虏官属望见，号哭而去。单于大怒，更益兵围恭，不能下。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "初，关宠上书求救，时肃宗新即位，乃诏公卿会议。司空第五伦以为不宜救。司徒鲍昱议曰“今使人于危难之地，急而弃之，外则纵蛮夷之暴，内则伤死难之臣。诚令权时后无边事可也，匈奴如复犯塞为寇，陛下将何以使将。又二部兵人裁各数十，匈奴围之，历旬不下，是其寡弱尽力之效也。可令敦煌、酒泉太守各将精骑二千，多其幡帜，倍道兼行，以赴其急。匈奴疲极之兵，必不敢当，四十日间，足还入塞”帝然之。乃遣征西将军耿秉屯酒泉，行太守事。遣秦彭与谒者王蒙、皇甫援发张掖、酒泉、敦煌三郡及鄯善兵，合七千馀人，建初元年正月，会柳中击车师，攻交河城，斩首三千八百级，获生口三千馀人，驼、驴、马、牛、羊三万七千头，北虏惊走，车师复降。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "会关宠已殁，蒙等闻之，便欲引兵还。先是，恭遣军吏范羌至敦煌迎兵士寒服，羌因随王蒙军俱出塞。羌固请迎恭，诸将不敢前，乃分兵二千人与羌，从山北迎恭，遇大雪丈馀，军仅能至。城中夜闻兵马声，以为虏来，大惊。羌乃遥呼曰“我范羌也。汉遣军迎校尉耳”城中皆称万岁。开门，共相持涕泣。明日，遂相随俱归。虏兵追之，且战且行。吏士素饑困，发疏勒时尚有二十六人，随路死没，三月至玉门，唯馀十三人。衣屦穿决，形容枯槁。中郎将郑众为恭已下洗沭易衣冠。上疏曰“耿恭以单兵固守孤城，当匈奴之冲，对数万之众，连月逾年，心力困尽。凿山为井，煮弩为粮，出于万死无一生之望。前后杀伤丑虏数千百计，卒全忠勇，不为大汉耻。恭之节义，古今未有。宜蒙显爵，以厉将帅”及恭至洛阳，鲍昱奏恭节过苏武，宜蒙爵赏。于是拜为骑都尉，以恭司马石修为洛阳市丞，张封为雍营司马，军吏范羌为共丞，馀九人皆补羽林。恭母先卒，及还，追行丧制，有诏使五官中郎将赍牛、酒释服。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "明年，迁长水校尉。其秋，金城、陇西羌反。恭上疏言方略，诏召入问状。乃遣恭将五校士三千人，副车骑将军马防讨西羌。恭屯枹罕，数与羌接战。明年秋，烧当羌降，防还京师，恭留击诸未服者，首虏千馀人，获牛、羊四万馀头，勒姐、烧何羌等十三种数万人，皆诣恭降。初，恭出陇西，上言“故安丰侯窦融昔在西州，甚得羌胡腹心。今大鸿胪固，即其子孙。前击白山，功冠三军。宜奉大使，镇抚凉部。令车骑将军防屯军汉阳，以为威重”由是大忤于防。及防还，监营谒者李谭承旨奏恭不忧军事，被诏怨望。坐征下狱，免官归本郡，卒于家。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "子溥，为京兆虎牙都尉。元初二年，击畔羌于丁奚城，军败，遂殁。诏拜溥子宏、晔并为郎。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "晔字季遇。顺帝初，为乌桓校尉。时，鲜卑寇缘边，杀代郡太守。晔率乌桓及诸郡卒出塞讨击，大破之。鲜卑震怖，数万人诣辽东降。自后频出辄克获，威振北方。迁度辽将军。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "耿氏自中兴已后迄建安之末，大将军二人，将军九人，卿十三人，尚公主三人，列侯十九人，中郎将、护羌校尉及刺史、二千石数十百人，遂与汉兴衰云。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "论曰：余初读《苏武传》，感其茹毛穷海，不为大汉羞。后览耿恭疏勒之事，喟然不觉涕之无从。嗟哉，义重于生，以至是乎。昔曹子抗质于柯盟，相如申威于河表，盖以决一旦之负，异乎百死之地也。以为二汉当疏高爵，宥十世。而苏君恩不及嗣，恭亦终填牢户。追诵龙蛇之章，以为叹息。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷十九·耿弇列传第九",
    "text": "赞曰：好畤经武，能画能兵。往收燕卒，来集汉营。请间赵殿，酾酒齐城。况、舒率从，亦既有成。国图久策，分此凶狄。秉洽胡情，夔单虏迹。慊慊伯宗，枯泉飞液。",
    "chapter_url": "https://duguoxue.com/ershisishi/3329.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "铫期字次况，颍川郏人也。长八尺二寸，容貌绝异，矜严有威。父猛，为桂阳太守，卒，期服丧三年，乡里称之。光武略地颍川，闻期志义，召署贼曹掾，从徇蓟。时，王郎檄书到蓟，蓟中起兵应郎。光武趋驾出，百姓聚观，喧呼满道，遮路不得行，期骑马奋戟，瞋目大呼左右曰“跸”，众皆披靡。及至城门，门已闭，攻之得出。行至信都，以期为裨将，与傅宽、吕晏俱属邓禹。徇傍县，又发房子兵。禹以期为能，独拜偏将军，授兵二千人，宽、晏各数百人。还言其状，光武甚善之。使期别徇真定宋子，攻拔乐阳、槁、肥累。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "从击王郎将兒宏、刘奉于巨鹿下，期先登陷陈，手杀五十馀人，被创中额，摄帻复战，遂大破之。王郎灭，拜期虎牙大将军。乃因间说光武曰“河北之地，界接边塞，人习兵战，号为精勇。今更始失政，大统危殆，海内无所归往。明公据河山之固，拥精锐之众，以顺万人思汉之心，则天下谁敢不从”光武笑曰“卿欲遂前跸邪”时，铜马数十万众入清阳、博平，期与诸将迎击之，连战不利，期乃更背水而战，所杀伤甚多。会光武救至，遂大破之，追至馆陶，皆降之。从击青犊、赤眉于射犬，贼袭期辎重，期还击之，手杀伤数十人，身被三创，而战方力，遂破走之。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "光武即位，封安成侯，食邑五千户。时，檀乡、五楼贼入繁阳、内黄，又魏郡大姓数反复，而更始将卓京谋欲相率反邺城。帝以期为魏郡太守，行大将军事。期发郡兵击卓京，破之，斩首六百馀级。京亡入山，追斩其将校数十人，获京妻子。进击繁阳、内黄，复斩数百级，群界清平。督盗贼李熊，邺中之豪，而熊弟陆谋欲反城迎檀乡。或以告期，期不应，告者三四，期乃召问熊。熊叩头首服，愿与老母俱就死。期曰“为吏傥不若为贼乐者，可归与老母往就陆也”使吏送出城。熊行求得陆，将诣邺城西门。陆不胜愧感，自杀以谢期。期嗟叹，以礼葬之，而还熊故职。于是郡中服其威信。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "建武五年，行幸魏郡，以期为太中大夫。从还洛阳，又拜卫尉。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "期重于信义，自为将，有所降下，未尝虏掠。及在朝廷，忧国爱主，其有不得于心，必犯颜谏诤。帝尝轻与期门近出，期顿首车前曰“臣闻古今之戒，变生不意，诚不愿陛下微行数出”帝为之回舆而还。十年卒，帝亲临襚敛，赠以卫尉、安成侯印绶，谥曰忠侯。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "子丹嗣。复封丹弟统为建平侯。后徒封丹葛陵侯。丹卒，子舒嗣。舒卒，子羽嗣。羽卒，子蔡嗣。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "王霸字元伯，颍川颍阳人也。世好文法，父为郡决曹掾，霸亦少为狱吏。常慷慨不乐吏职，其父奇之，遣西学长安。汉兵起，光武过颍阳，霸率宾客上谒，曰“将军兴义兵，窃不自知量，贪慕威德，愿充行伍”光武曰“梦想贤士，共成功业，岂有二哉”遂从击破王寻、王邑于昆阳，还休乡里。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "及光武为司隶校尉，道过颍阳，霸请其父，愿从。父曰“吾老矣，不任军旅，汝往，勉之”霸从至洛阳。及光武为大司马，以霸为功曹令史，从度河北。宾客从霸者数十人，稍稍引去。光武谓霸曰“颍川从我者皆逝，而子独留。努力。疾风知劲草”",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "及王郎起，光武在蓟，郎移檄购光武。光武令霸至市中募人，将以击郎。市人皆大笑，举手邪揄之，霸惭懅而还。光武即南驰至下曲阳。传闻王郎兵在后，从者皆恐。及至歑河，候吏还白河水流澌，无船，不可济。官属大惧。光武令霸往视之。霸恐惊众，欲且前，阻水，还即跪曰“冰坚可度”官属皆喜。光武笑曰“候吏果妄语也”遂前。比至河，河冰亦合，乃令霸护度，未毕数骑而冰解。光武谓霸曰“安吾众得济免者，卿之力也”霸谢曰“此明公至德，神灵之祐，虽武王白鱼之应，无以加此”光武谓官属曰“王霸权以济事，殆天瑞也”以为军正，爵关内侯。既至信都，发兵攻拔邯郸。霸追斩王郎，得其玺绶。封王乡侯。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "从平河北，常与臧宫、傅俊共营，霸独善抚士卒，死者脱衣以敛之，伤者躬亲以养之。光武即位，以霸晓兵爱士，可独任，拜为偏将军，并将臧宫、傅俊兵，而以宫、俊为骑都尉。建武二年，更封富波侯。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "四年秋，帝幸谯，使霸与捕虏将军马武东讨周建于垂惠。苏茂将五校兵四千馀人救建，而先遣精骑遮击马武军粮，武往救之。建从城中出兵夹击武，武恃霸之援，战不甚力，为茂、建所败。武军奔过霸营，大呼求救。霸曰“贼兵盛，出必两败，努力而已”乃闭营坚壁。军吏皆争之。霸曰“茂兵精锐，其众又多，吾吏士心恐，而捕虏与吾相恃，两军不一，此败道也。今闭营固守，示不相援，贼必乘胜轻进。捕虏无救，其战自倍。如此，茂众疲劳，吾承其弊，乃可克也”茂、建果悉出攻武。合战良久，霸军中壮士路润等数十人断发请战。霸知士心锐，乃开营后，出精骑袭其背。茂、建前后受敌，惊乱败走，霸、武各归营。贼复聚众挑战，霸坚卧不出，方飨士作倡乐。茂雨射营中，中霸前酒樽，霸安坐不动。军吏皆曰“茂前日已破，今易击也”霸曰“不然。苏茂客兵远来，粮食不足，故数挑战，以侥一切之胜。今闭营休士，所谓不战而屈人之兵，善之善者也”茂、建既不得战，乃引还营。其夜，建兄子诵反，闭城拒之，茂、建遁去，诵以城降。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "五年春，帝使太中大夫持节拜霸为讨虏将军。六年，屯田新安。八年，屯田函谷关。击荥阳、中牟盗贼，皆平之。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "九年，霸与吴汉及横野大将军王常、建义大将军朱祐、破奸将军侯进等五万馀人，击卢芳将贾览、闵堪于高柳。匈奴遣骑助芳，汉军遇雨，战不利。吴汉还洛阳，令朱祐屯常山，王常屯涿郡，侯进屯渔阳。玺书拜霸上谷太守，领屯兵如故，捕击胡虏，无拘郡界。明年，霸复与吴汉等四将军六万人出高柳击贾览，诏霸与渔阳太守陈将兵为诸军锋。匈奴左南将军将数千骑救览，霸等连战于平城下，破之，追出塞，斩首数百级。霸及诸将还入雁门，与骠骑大将军杜茂会攻卢芳将尹由于崞、繁畤，不克。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "十三年，增邑户，更封向侯。是时，卢芳与匈奴、乌恒连兵，寇盗尤数，缘边愁苦。诏霸将弛刑徒六千馀人，与杜茂治飞狐道，堆石布土，筑起亭障，自代至平城三百馀里。凡与匈奴、乌桓大小数十百战，颇识边事，数上书言宜与匈奴结和亲，又陈委输可从温水漕，以省陆转输之劳，事皆施行。后南单于、乌桓降服，北边无事。霸在上谷二十馀岁。三十年，定封淮陵侯。永平二年，以病免，后数月卒。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "子符嗣，徙封轪侯。符卒，子度嗣。度尚显宗女浚仪长公主，为黄门郎。度卒，子歆嗣。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "祭遵字弟孙，颍川颍阳人也。少好经书。家富给，而遵恭俭，恶衣服。丧母，负土起坟。尝为部吏所侵，结客杀之。初，县中以其柔也，既而皆惮焉。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "及光武破王寻等，还过颍阳，遵以县吏数进见，光武爱其容仪，署为门下史。从征河北，为军市令。舍中儿犯法，遵格杀之。光武怒，命收遵。时，主簿陈副谏曰“明公常欲众军整齐，今遵奉法不避，是教令所行也”光武乃贳之，以为刺奸将军。谓诸将曰“当备祭遵。吾舍中儿犯法尚杀之，必不私诸卿也”寻拜为偏将军，从平河北，以功封列侯。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "建武二年春，拜征虏将军，定封颍阳侯。与骠骑大将军景丹、建义大将军朱祐、汉忠将军王常、骑都尉王梁、臧宫等入箕关，南击弘农、厌新、柏华蛮中贼。弩中遵口，洞出流血，众见遵伤，稍引退，遵呼叱止之，士卒战皆自倍，遂大破之。时，新城蛮中山贼张满，屯结险隘为人害，诏遵攻之。遵绝其粮道，满数挑战，遵坚壁不出。而厌新、柏华馀贼复与满合，遂攻得霍阳聚，遵乃分兵击破降之。明年春，张满饑困，城拔，生获之。初，满蔡祀天地，自云当王，既执，叹曰“谶文误我”乃斩之，夷其妻子。遵引兵南击邓奉弟终于杜衍，破之。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "时，涿郡太守张丰执使者举兵反，自称无上大将军，与彭宠连兵。四年，遵与朱祐及建威大将军耿弇、骁骑将军刘喜俱击之。遵兵先至，急攻丰，丰功曹孟厷执丰降。初，丰好方术，有道士言丰当为天子，以五彩囊裹石系丰肘，云石中有玉玺。丰信之，遂反。既执当斩，犹曰“肘石有玉玺”遵为椎破之，丰乃知被诈，仰天叹曰“当死无所恨”诸将皆引还，遵受诏留屯良乡拒彭宠。因遣护军傅玄袭击宠将李豪于潞，大破之，斩首千馀级。相拒岁馀，数挫其锋，党与多降者。及宠死，遵进定其地。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "六年春，诏遵与建威大将军耿弇、虎牙大将军盖延、汉忠将军王常、捕虏将军马武、骁骑将军刘歆、武威将军刘尚等从天水伐公孙述。师次长安，时车驾亦至，而隗嚣不欲汉兵上陇，辞说解故。帝召诸将议，皆曰“可且延嚣日月之期，益封其将帅，以消散之”遵曰“嚣挟奸久矣。今若按甲引时，则使其诈谋益深，而蜀警增备，固不如遂进”帝从之，乃遣遵为前行。隗嚣使其将王元拒陇坻，遵进击，破之，追至新关。及诸将到，与嚣战，并败，引退下陇。乃诏遵军汧、耿弇军漆，征西大将军冯异军栒邑，大司马吴汉等还屯长安。自是后，遵数挫隗嚣。事已见《冯异传》。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "八年秋，复从车驾上陇。及嚣破，帝东归过汧，幸遵营，劳飨士卒，作黄门武乐，良夜乃罢。时，遵有疾，诏赐重茵，覆以御盖。复令进屯陇下。及公孙述遣兵救嚣，吴汉、耿弇等悉奔还，遵独留不却。九年春，卒于军。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "遵为人廉约小心，克己奉公，赏赐辄尽与士卒，家无私财，身衣韦裤，布被，夫人裳不加缘，帝以是重焉。及卒，愍悼之尤甚。遵丧至河南县，诏遣百官先会丧所，车驾素服临之，望哭哀恸。还幸城门，过其车骑，涕泣不能已。丧礼成，复亲祠以太牢，如宣帝临霍光故事。诏大长秋、谒者、河南尹护丧事，大司农给费。博士范升上疏，追称遵曰“臣闻先王崇政，尊美屏恶。昔高祖大圣，深见远虑，班爵割地，与下分功，著录勋臣，颂其德美。生则庞以殊礼，奏事不名，入门不趋。死则畴其爵邑，世无绝嗣，丹书铁券，传于无穷。斯诚大汉厚下安人长久之德，所以累世十八，历载数百，废而复兴，绝而复续者也。陛下以至德受命，先明汉道，褒序辅佐，封赏功臣，同符祖宗。征虏将军颍阳侯遵，不幸早薨。陛下仁恩，为之感伤，远迎河南，恻怛之恸，形于圣躬，丧事用度，仰给县官，重赐妻子，不可胜数。送死有以加生，厚亡有以过存，矫俗厉化，卓如日月。古者臣疾君视，臣卒君吊，德之厚者也。陵迟以来久矣。及至陛下，复兴斯礼，群下感动，莫不自励。臣窃见遵修行积善，竭忠于国，北平渔阳，西拒陇、蜀，先登坻上，深取略阳。众兵既退，独守冲难。制御士心，不越法度。所在吏人，不知有军。清名闻于海内，廉白著于当世。所得赏赐，辄尽与吏士，身无奇衣，家无私财。同产兄午以遵无子，娶妾送之，遵乃使人逆而不受，自以身任于国，不敢图生虑继嗣之计。临死遗诫牛车载丧，薄葬洛阳。问以家事，终无所言。任重道远，死而后已。遵为将军，取士皆用儒术，对酒设乐，必雅歌投壶。又建为孔子立后，奏置《五经》大夫。虽在军旅，不忘俎豆，可谓好礼悦乐，守死善道者也。礼，生有爵，死有谥，爵以殊尊卑，谥以明善恶。臣愚以为宜因遵薨，论叙众功，详案《谥法》，以礼成之。显章国家笃古之制，为后嗣法”帝乃下升章以示公卿。至葬，车驾复临，赠以将军、侯印绶，朱轮容车，介士军陈送葬，谥曰成侯。既葬，车驾复临其坟，存见夫人室家。其后会朝，帝每叹曰“安得忧国奉公之臣如祭征虏者乎”遵之见思若此。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "无子，国除。兄午，官至酒泉太守。从弟肜。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "肜字次孙，早孤，以至孝见称。遇天下乱，野无烟火，而独在冢侧。每贼过，见其尚幼而有志节，皆奇而哀之。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "光武初以遵故，拜肜为黄门侍郎，常在左右。及遵卒无子，帝追伤之，以肜为偃师长，令近遵坟墓，四时奉祠之。肜有权略，视事五岁，县无盗贼，课为第一，迁襄贲令。时，天下郡国尚未悉平，襄贲盗贼白日公行。肜至，诛破奸猾，殄其支党，数年，襄贲政清。玺书勉励，增秩一等，赐缣百匹。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "当是时，匈奴、鲜卑及赤山乌桓连和强盛，数入塞杀略吏人。朝廷以为忧，益增缘边兵，郡有数千人，又遣诸将分屯障塞。帝以肜为能，建武十七年，拜辽东太过。至则励兵马，广斥候。肜有勇力，能贯三百斤弓。虏每犯塞，常为士卒前锋，数破走之。二十一年秋，鲜卑万馀骑寇辽东，肜率数千人迎击之，自披甲陷陈，虏大奔，投水死者过半，遂穷追出塞，虏急，皆弃兵裸身散走，斩首三千馀级，获马数千匹。自是后鲜卑震怖，畏肜不敢复窥塞。肜以三虏连和，卒为边害，二十五年，乃使招呼鲜卑，示以财利。其大都护偏何遣使奉献，愿得归化，肜慰纳赏赐，稍复亲附。其异种满离、高句骊之属，遂骆驿款塞，上貂裘好马，帝辄倍其赏赐。其后偏何邑落诸豪并归义，愿自效。肜曰“审欲立功，当归击匈奴，斩送头首乃信耳”偏何等皆仰天指心曰“必自效”即击匈奴左伊秩訾部，斩首二千馀级，持头诣郡。其后岁岁相攻，辄送首级受赏赐。自是匈奴衰弱，边无寇警，鲜卑、乌桓并入朝贡。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "肜为人质厚重毅，体貌绝众。抚夷狄以恩信，皆畏而爱之，故得其死力。初，赤山乌恒数犯上谷，为边害，诏书设购赏，切责州郡，不能禁。肜乃率励偏何，遣往讨之。永平元年，偏何击破赤山，斩其魁帅，持首诣肜，塞外震慑。肜之威声，畅于北方，西自武威，东尽玄菟及乐浪，胡夷皆来内附，野无风尘。乃悉罢缘边屯兵。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "十二年，征为太仆。肜在辽东几三十年，衣无兼副。显宗既嘉其功，又美肜清约，拜日，赐钱百万，马三匹，衣被刀剑下至居室什物，大小无不悉备。帝每见肜，常叹息以为可属以重任。后从东巡狩，过鲁，坐孔子讲堂，顾指子路室谓左右曰“此太仆之室。太仆，吾之御侮也”",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "十六年，使肜以太仆将万馀骑与南单于左贤王信伐北匈奴，期至涿邪山。信初有嫌于肜，行出高阙塞九百馀里，得小山，乃妄言以为涿邪山。肜到不见虏而还，坐逗留畏懦下狱免。肜性沉毅内重，自恨见诈无功，出狱数日，欧血死。临终谓其子曰“吾蒙国厚恩，奉使不称，微绩不立，身死诚惭恨。义不可以无功受赏，死后，若悉簿上所得赐物，身自诣兵屯，效死前行，以副吾心”既卒，其子逢上疏具陈遗言。帝雅重肜，方更任用，闻之大惊，召问逢疾状，嗟叹者良久焉。乌桓、鲜卑追思肜无已，每朝贺京师，常过冢拜谒，仰天号泣乃去。辽东吏人为立祠，四时奉祭焉。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "肜既葬，子参遂诣奉车都尉窦固，从军击车师有功，稍迁辽东太守。永元中，鲜卑入郡界，参坐沮败，下狱死。肜子孙多为边吏者，皆有名称。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "论曰：祭肜武节刚方，动用安重，虽条侯、穰苴之伦，不能过也。且临守偏海，政移犷俗，徼人请符以立信，胡貊数级于效下，至乃卧鼓边亭，灭烽幽障者将三十年。古所谓“必世而后仁”，岂不然哉。而一眚之故，以致感愤，惜哉，畏法之敝也。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十·铫期王霸祭遵列传第十",
    "text": "赞曰：期启燕门，霸冰歑。祭遵好礼，临戎雅歌。肜抗辽左，边廷怀和。",
    "chapter_url": "https://duguoxue.com/ershisishi/3330.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "任光字伯卿，南阳宛人也。少忠厚，为乡里所爱。初为乡啬夫、郡县吏。汉兵至宛，军人见光冠服鲜明，令解衣，将杀而夺之。会光禄勋刘赐适至，视光容貌长者，乃救全之。光因率党与从赐，为安集掾，拜偏将军，与世祖破王寻、王邑。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "更始至洛阳，以光为信都太守。及王郎起，郡国皆降之，光独不肯，遂与都尉李忠、令万脩、功曹阮况、五官掾郭唐等同心固守。廷掾持王郎檄诣府白光，光斩之于市，以徇百姓，发精兵四千人城守。更始二年春，世祖自蓟还，狼狈不知所向，传闻信都独为汉拒邯郸，即驰赴之。光等孤城独守，恐不能全，闻世祖至，大喜，吏民皆称万岁，即时开门，与李忠、万脩率官属迎谒。世祖入传舍，谓光曰“伯卿，今势力虚弱，欲俱入城头子路、力子都兵中，何如邪”光曰“不可”世祖曰“卿兵少，如何”光曰“可募发奔命，出攻傍县，若不降者，恣听掠之。人贪财物，则兵可招而致也”世祖从之。拜光为左大将军，封武成侯，留南阳宗广领信都太守事，使光将兵从。光乃多作檄文曰“大司马刘公将城头子路、力子都兵百万众从东方来，击诸反虏”遣骑驰至巨鹿界中。吏民得檄，传相告语。世祖遂与光等投暮入堂阳界，使骑各持炬火，弥满泽中，光炎烛天地，举城莫不震惊惶怖，其夜即降。旬日之间，兵众大盛，因攻城邑，遂屠邯郸，乃遣光归郡。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "城头子路者，东平人，姓爰，名曾，字子路，与肥城刘诩起兵卢城头，故号其兵为“城头子路”。曾自称“都从事”，诩称“校三老”，寇掠河、济间，众至二十馀万。更始立，曾遣使降，拜曾东莱郡太守，诩济南太守，皆行大将军事。是岁，曾为其将所杀，众推诩为主，更始封诩助国侯，令罢兵归本郡。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "力子都者，东海人也。起兵乡里，抄击徐、兖界，众有六七万。更始立，遣使降，拜子都徐州牧。为其部曲所杀，馀党复相聚，与诸贼会于檀乡，因号为檀乡。檀乡渠帅董次仲始起茌平，遂渡河入魏郡清河，与五校合，众十馀万。建武元年，世祖入洛阳，遣大司马吴汉等击檀乡，明年春，大破降之。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "是岁，更封光阿陵侯，食邑万户。五年，征诣京师，奉朝请。其冬卒。子隗嗣。后阮况为南阳太守，郭唐至河南尹，皆有能名。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "隗字仲和，少好黄、老，清静寡欲，所得奉秩，常以赈恤宗族，收养孤寡。显宗闻之，擢奉朝请，迁羽林左监、虎贲中郎将，又迁长水校尉。肃宗即位，雅相敬爱，数称其行，以为将作大匠。将作大匠自建武以来常谒者兼之，至隗乃置真焉。建初五年，迁太仆，八年，代窦固为光禄勋，所历皆有称。章和元年，拜司空。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "隗义行内修，不求名誉，而以沈正见重于世。和帝即位，大将军窦宪秉权，专作威福，内外朝臣莫不震慑。时，宪击匈奴，国用劳费，隗奏议征宪还，前后十上。独与司徒袁安同心毕力，持重处正，鲠言直议，无所回隐，语在《袁安传》。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "永元四年薨，子屯嗣。帝追思隗忠，擢屯为步兵校尉，徙封西阳侯。 　屯卒，子胜嗣。胜卒，子世嗣，徙封北乡侯。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "李忠字仲都，东莱黄人也。父为高密都尉。忠元始中以父任为郎，署中数十人，而忠独以好礼修整称。王莽时为新博属长，郡中咸敬信之。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "更始立，使使者行郡国，即拜忠都尉官。忠遂与任光同奉世祖，以为右大将军，封武固侯。时，世祖自解所佩绶以带忠，因从攻下属县。至苦陉，世祖会诸将，问所得财物，唯忠独无所掠。世祖曰“我欲特赐，李忠，诸卿得无望乎”即以所乘大骊马及绣被衣物赐之。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "进围巨鹿，未下，王郎遣将攻信都，信都大姓马宠等开城内之，收太守宗广及忠母、妻，而令亲属招呼忠。时，宠弟从忠为校尉，忠即时召见，责数以背恩反城，因格杀之。诸将皆惊曰“家属在人手中，杀其弟，何猛也”忠曰“若纵贼不诛，则二心也”世祖闻而美之，谓忠曰“今吾兵已成矣，将军可归救老母、妻、子，宜自募吏民能得家属者，赐钱千万，来从我取”忠曰“蒙明公大恩，思得效命，诚不敢内顾宗亲”世祖乃使任光将兵救信都，光兵于道散降王郎，无功而还。会更始遣将攻破信都，忠家属得全。世祖因使忠还，行太守事，收郡中大姓附邯郸者，诛杀数百人。及任光归郡，忠乃还复为都尉。建武二年，更封中水侯，食邑三千户。其年，征拜五官中郎将，从平宠萌，董宪等。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "六年，迁丹阳太守。是时，海内新定，南方海滨江淮，多拥兵据土。忠到郡，招怀降附，其不服者悉诛之，旬月皆平。忠以丹阳越俗不好学，嫁娶礼仪，衰于中国，乃为起学校，习礼容，春秋乡饮，选用明经，郡中向慕之。垦田增多，三岁间流民占著者五万馀口。十四年，三公奏课为天下第一，迁豫章太守。病去官，征诣京师。十九年，卒。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "子威嗣。威卒，子纯嗣，永平九年，坐母杀纯叔父。国除。永初七年，邓太后复封纯琴亭侯。纯卒，子广嗣。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "万脩字君游，扶风茂陵人也。更始时，为信都令，与太守任光、都尉李忠共城守，迎世祖，拜为偏将军，封造义侯。及破邯郸，拜右将军，从平河北。建武二年，更封槐里侯。与扬化将军坚镡俱击南阳，未克而病，卒于军。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "子普嗣，徙封泫氏侯。普卒，子亲嗣，徙封扶柳侯。亲卒，无子，国除。永初七年，邓太后绍封脩曾孙丰为曲平亭侯。丰卒，子炽嗣。永建元年，炽卒，无子，国除。延熹二年，桓帝绍封脩玄孙恭为门德亭侯。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "邳彤字伟君，信都人也。父吉，为辽西太守。彤初为王莽和成卒正。世祖徇河北，至下曲阳，彤举城降，复以为太守，留止数日。世祖北至蓟，会王郎兵起，使其将徇地，所到县莫不奉迎，唯和成、信都坚守不下。彤闻世祖从蓟还，失军，欲至信都，乃先使五官掾张万、督邮尹绥，选精骑二千馀匹，缘路迎世祖军。彤寻与世祖会信都。世祖虽得二郡之助，而兵众未合，议者多言可因信都兵自送，西还长安。彤廷对曰：",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "议者之言皆非也。吏民歌吟思汉久矣，故更始举尊号而天下响应，三辅清宫除道以迎之。一夫荷戟大呼，则千里之将无不捐城遁逃，虏伏请降。自上古以来，亦未有感物动民其如此者也。又卜者王郎，假名因势，驱集乌合之众，遂震燕、赵之地。况明公奋二郡之兵，扬响应之威，以攻则何城不克，以战则何军不服。今释此而归，岂徒空失河北，必要惊动三辅，堕损威重，非计之得者也。若明公无复征伐之意，则虽信都之兵犹难会也。何者。明公既西，则邯郸城民不肯捐父母、背城主，而千里送公，其离散亡逃可必也。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "世祖善其言而止。即日拜彤为后大将军，和成太守如故，使将兵居前。比至堂阳，堂阳已反属王郎，彤使张万、尹绥先晓譬吏民，世祖夜至，即开门出迎。引兵击破白奢贼于中山。自此常从战攻。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "信都复反为王郎，郎所置信都王捕系彤父弟及妻子，使为手书呼彤曰“降者封爵，不降族灭”彤涕泣报曰“事君者不得顾家。彤亲属所以至今得安于信都者，刘公之恩也。公方争国事，彤不得复念私也”会更始所遣将攻拔信都，郎兵败走，彤家属得免。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "及拔邯郸，封武义侯。建武元年，更封灵寿侯，行大司空事。帝入洛阳，拜彤太常，月馀日转少府，是年免。复为左曹侍中，常从征伐。六年，就国。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "彤卒，子汤嗣，九年，徙封乐陵侯。十九年，汤卒，子某嗣。无子，国除。元初元年，邓太后绍封彤孙音为平亭侯。音卒、子柴嗣。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "初，张万，尹绥与彤俱迎世祖，皆拜偏将军，亦从征伐。万封重平侯，绥封平台侯。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "论曰：凡言成事者，以功著易显。谋几初者，以理隐难昭。斯固原情比迹，所宜推察者也。若乃议者欲因二郡之众，建入关之策，委成业，临不测，而世主未悟，谋夫景同，邳彤之廷对，其为几乎。语曰“一言可以兴邦”，斯近之矣。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "刘植字伯先，巨鹿昌城人也。王郎起，植与弟喜、从兄歆率宗族宾客，聚兵数千人据昌城。闻世祖从蓟还，乃开门迎世祖，以植为骁骑将军，喜、歆偏将军，皆为列侯。时真定王刘扬起兵以附王郎，众十馀万，世祖遣植说扬，扬乃降。世祖因留真定，纳郭后，后即扬之甥也，故以此结之。乃与扬及诸将置酒郭氏漆里舍，扬击筑为欢，因得进兵拔邯郸，从平河北。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "建武二年，更封植为昌城侯。讨密县贼，战殁。子向嗣。帝使喜代将植营，复为骁骑将军，封观津侯。喜卒，复以歆为骁骑将军，封浮阳侯。喜、歆从征伐，皆传国于后。向徙封东武阳侯，卒，子述嗣，永平十五年，坐与楚王英谋反，国除。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "耿纯字伯山，巨鹿宋子人也。父艾，为王莽济平尹。纯学于长安，因除为纳言士。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "王莽败，更始立，使舞阴王李轶降诸郡国，纯父艾降，还为济南太守。时李轶兄弟用事，专制方面，宾客游说者甚众。纯连求谒不得通，久之乃得见，因说轶曰“大王以龙虎之姿，遭风云之时，奋迅拔起，期月之间兄弟称王，而德信不闻于士民，功劳未施于百姓，宠禄暴兴，此智者之所忌也。兢兢自危，犹惧不终，而况沛然自足，可以成功者乎”轶奇之，且以其巨鹿大姓，乃承制拜为骑都尉，授以节，令安集赵、魏。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "会世祖度河至邯郸，纯即谒见，世祖深接之。纯退，见官属将兵法度不与它将同，遂求自结纳，献马及缣帛数百匹。世祖北至中山，留纯邯郸。会王郎反，世祖自蓟东南驰，纯与从昆弟、宿、植共率宗族宾客二千馀人，老病者皆载木自随，奉迎于育。拜纯为前将军，封耿乡侯，、宿、植皆偏将军，使与纯居前，降宋子，从攻下曲阳及中山。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "是时，郡国多降邯郸者，纯恐宗家怀异心，乃使、宿归烧其庐舍。世祖问纯故，对曰“窃见明公单车临河北，非有府臧之蓄，重赏甘饵，可以聚人者也，徒以恩德怀之，是故士众乐附。今邯郸自立，北州疑惑，纯虽举族归命，老弱在行，犹恐宗人宾客半有不同心者，故燔烧屋室，绝其反顾之望”世祖汉息。及至鄗，世祖止传舍，鄗大姓苏公反城开门内王郎将李恽。纯先觉知，将兵逆与恽战，大破斩之。从平邯郸，又破铜马。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "时，赤眉、青犊、上江、大彤、铁胫、五幡十馀万众并在射犬，世祖引兵将击之。纯军在前，去众营数里，贼忽夜攻纯，雨射营中，士多死伤。纯勒部曲，坚守不动。选敢死二千人，俱持强弩，各傅三矢，使衔枚间行，绕出贼后，齐声呼噪，强弩并发，贼众惊走，追击，遂破之。驰骑白世祖。世祖明旦与诸将俱至营，劳纯曰“昨夜困乎”纯曰“赖明公威德，幸而获全”世祖曰“大兵不可夜动，故不相救耳。军营进退无常，卿宗族不可悉居军中”乃以纯族人耿伋为蒲吾长，悉令将亲属居焉。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "世祖即位，封纯高阳侯。击刘永于济阴，下定陶。初，纯从攻王郎，堕马折肩，时疾发，乃还诣怀宫。帝问“卿兄弟谁可使者”纯举从弟植，于是使植将纯营，纯犹以前将军从。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "时真定王刘扬复造作谶记云“赤九之后，瘿扬为主”扬病瘿，欲以惑众，与绵曼贼交通。建武二年春，遣骑都尉陈副、游击将军邓隆征扬，扬闭城门，不内副等。乃复遣纯持节，行赦令于幽、冀，所过并使劳慰王侯。密敕纯曰“刘扬若见，因而收之”纯从吏士百馀骑与副、隆会元氏，俱至真定，止传舍。扬称病不谒，以纯真定宗室之出，遣使与纯书，欲相见。纯报曰“奉使见王侯牧守，不得先诣，如欲面会，宜出传舍”时，扬弟临邑侯让及从兄细各拥兵万馀人，扬自恃众强而纯意安静，即从官属诣之，兄弟并将轻兵在门外。扬入见纯，纯接以礼敬，因延请其兄弟，皆入，乃闭閤悉诛之，因勒兵而出。真定震怖，无敢动者。帝怜扬、让谋未发，并封其子，复故国。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "纯还京师，因自请曰“臣本吏家子孙，幸遭大汉复兴，圣帝受命，备位列将，爵为通侯。天下略定，臣无所用志，愿试治一郡，尽力自效”帝笑曰“卿既治武，复欲修文邪”乃拜纯为东郡太守。时，东郡未平，纯视事数月，盗贼清宁。四年，诏纯将兵击更始东平太守范荆，荆降。进击太山济南及平原贼，皆平之。居东郡四岁，时发干长有罪，纯案奏，围守之，奏未下，长自杀。纯坐免，以列侯奉朝请。从击董宪，道过东郡，百姓老小数千随东驾涕泣，云“愿复得耿君”。帝谓公卿曰“纯年少被甲胄为军吏耳，治郡乃能见思若是乎”",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "六年，定封为东光侯。纯辞就国，帝曰“文帝谓周勃丞相吾所重，君为我率诸侯就国，今亦然也”纯受诏而去。至邺，赐谷万斛。到国，吊死问病，民爱敬之。八年，东郡、济阴盗贼群起，遣大司空李通、横野大将军王常击之。帝以纯威信著于卫地，遣使拜太中大夫，使与大兵会东郡。东郡闻纯入界，盗贼九千馀人皆诣纯降，大兵不战而还。玺书复以为东郡太守，吏民悦服。十三年，卒官，谥曰成侯。子阜嗣。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "植后为辅威将军，封威邑侯。宿至代郡太守，封遂乡侯。为赤眉将军，封著武侯，从邓禹西征，战死云阳。凡宗族封列侯者四人，关内侯者三人，为二千石者九人。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "阜徙封莒乡侯，永平十四年，坐同族耿歙与楚人颜忠辞语相连，国除。建初二年，肃宗追思纯功，绍封阜子盱为高亭侯。盱卒，无嗣，帝复封盱弟腾。卒，子忠嗣。忠卒，孙绪嗣。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十一·任李万邳刘耿列传第十一",
    "text": "赞曰：任、邳识几，严城解扉。委佗还旅，二守焉依。纯、植义发，奉兵佐威。",
    "chapter_url": "https://duguoxue.com/ershisishi/3331.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "朱祐字仲先，南阳宛人也。少孤，归外家复阳刘氏，往来舂陵，世祖与伯升皆亲爱之。伯升拜大司徒，以祐为护军。及世祖为大司马，讨河北，复以祐为护军，常见亲幸，舍止于中。祐侍宴，从容曰“长安政乱，公有日角之相，此天命也”世祖曰“召刺奸收护军”祐乃不敢复言。从征河北，常力战陷阵，以为偏将军，封安阳侯。世祖即位，拜为建义大将军。建武二年，更封堵阳侯。冬，与诸将击邓奉于淯阳，祐军败，为奉所获。明年，奉破，乃肉袒因祐降。帝复祐位而厚加慰赐。遣击新野、随，皆平之。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "延岑自败于穰，遂与秦丰将张成合，祐率征虏将军祭遵与战于东阳，大破之，临阵斩成，延岑败走归丰。祐收得印绶九十七。进击黄邮，降之，赐祐黄金三十斤。四年，率破奸将军侯进、辅威将军耿植代征南大将军岑彭围秦丰于黎丘，破其将张康于蔡阳，斩之。帝自至黎丘，使御史中丞李由持玺书招丰，丰出恶言，不肯降。车驾引还，敕祐方略，祐尽力攻之。明年夏，城中穷困，丰乃将其母、妻、子九人肉袒降。祐轞车传丰送洛阳，斩之。大司马吴汉劾奏祐废诏受降，违将帅之任，帝不加罪。祐还，与骑都尉臧宫会击延岑馀党阴、酂、筑阳三县贼，悉平之。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "祐为人质直，尚儒学。将兵率众，多受降，以克定城邑为本，不存首级之功。又禁制士卒不得虏掠百姓，军人乐放纵，多以此怨之。九年，屯南行唐拒匈奴。十三年，增邑，定封鬲侯，食邑七千三百户。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "十五年，朝京师，上大将军印绶，因留奉朝请。祐奏古者人臣受封，不加王爵，可改诸王为公。帝即施行。又奏宜令三公并去“大”名，以法经典。后遂从其议。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "祐初学长安，帝往候之，祐不时相劳苦，而先升讲舍。后车驾幸其第，帝因笑曰“主人得无舍我讲乎”以有旧恩，数蒙赏赉。二十四年，卒。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子商嗣。商卒，子演嗣，永元十四年，坐以兄伯为外孙阴皇后巫蛊事，免为庶人。永初七年，邓太后绍封演子冲为鬲侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "景丹字孙卿，冯翊栎阳人也。少学长安。王莽时举四科，丹以言语为固德侯相，有干事称，迁朔调连率副贰。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "更始立，遣使者徇上谷，丹与连率耿况降，复为上谷长史。王郎起，丹与况共谋拒之。况使丹与子弇及寇恂等将兵南归世祖，世祖引见丹等，笑曰“邯郸将帅数言我发渔阳、上谷兵，吾卿应言然，何意二郡良为吾来。方与士大夫共此功名耳”拜丹为偏将军，号奉义侯。从击王郎将兒宏等于南，郎兵迎战，汉军退却，丹等纵突骑击，大破之，追奔十馀里，死伤者从横。丹还，世祖谓曰“吾闻突骑天下精兵，今乃见其战，乐可言邪”遂从征河北。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "世祖即位，以谶文用平狄将军孙咸行大司马，众威不悦。诏举可为大司马者，群臣所推惟吴汉及丹。帝曰“景将军北州大将，是其人也。然吴将军有建大策之勋，又诛苗幽州、谢尚书，其功大。旧制骠骑将军官与大司马相兼也”乃以吴汉为大司马，而拜丹为骠骑大将军。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "建武二年，定封丹栎阳侯。帝谓丹曰“今关东故王国，虽数县，不过栎阳万户邑。夫富贵不归故乡，如衣绣夜行，故以封卿耳”丹顿首谢。秋，与吴汉、建威大将军耿弇、建义大将军朱祐、执金吾贾复、偏将军冯异、强弩将军陈俊、左曹王常、骑都尉臧宫等从击破五校于[B111]阳，降其众五万人。会陕贼苏况攻破弘农，生获郡守。丹时病，帝以其旧将，欲令强起领郡事，乃夜召入，谓曰“贼迫近京师，但得将军威重，卧以镇之足矣”丹不敢辞，乃力疾拜命，将营到郡，十馀日薨。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子尚嗣，徙封余吾侯。尚卒，子苞嗣。苞卒，子临嗣，无子，国绝。永初七年，邓太后绍封苞弟遽为监亭侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "王梁字君严，渔阳要阳人也。为郡吏，太守彭宠以梁守狐奴令，与盖延、吴汉俱将兵南及世祖于广阿，拜偏将军。既拔邯郸，赐爵关内侯。从平河北，拜野王令，与河内太守寇恂南拒洛阳，北守天井关，朱鲔等不敢出兵，世祖以来梁功。及即位，议选大司空，而《赤伏符》曰“王梁主卫作玄武”，帝以野王卫之所徙，玄武水神之名，司空水土之官也，于是擢拜梁为大司空，封武强侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "建武二年，与大司马吴汉等俱击檀乡，有诏军事一属大司马，而梁辄发野王兵，帝以其不奉诏敕，令止在所县，而梁复以便宜进军。帝以梁前后违命，大怒，遣尚书宗广持节军中斩梁。广不忍，乃槛车送京师。既至，赦之。月馀，以为中郎将，行执金吾事。北守箕关，击赤眉别校，降之。三年春，转击五校，追至信都、赵国，破之，悉平诸屯聚。冬，遣使者持节拜梁前将军。四年春，击肥城、文阳，拔之。进与骠骑大将军杜茂击佼缰、苏茂于楚、沛间，拔大梁、啮桑，而捕虏将军马武、偏将军王霸亦分道并进，岁馀悉平之。五年，从救桃城，破庞萌等，梁战尤力，拜山阳太守，镇抚新附，将兵如故。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "数月征人，代欧阳歙为河南尹。梁穿渠引谷水注洛阳城下，东写巩川，及渠成而水不流。七年，有司劾奏之，梁惭惧，上书乞骸骨。乃下诏曰“梁前将兵征伐，众人称贤，故擢典京师。建议开渠，为人兴利，旅力既愆，迄无成功，百姓怨讟，谈者讙哗。虽蒙宽宥，犹执谦退，君子成人之美，其以梁为济南太守”十三年，增邑，定封阜成侯。十四年，卒官。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子禹嗣。禹卒，子坚石嗣。坚石追坐父禹及弟平与楚王英谋反，弃市，国除。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "杜茂字诸公，南阳冠军人也。初归光武于河北，为中坚将军，常从征伐。世祖即位，拜大将军，封乐乡侯。北击五校于真定，进降广平。建武二年，更封苦陉侯。与中郎将王梁击五校贼于魏郡、清河、东郡，悉平诸营保，降其持节大将三十馀人，三郡清静，道路流通。明年，遣使持节拜茂为骠骑大将军，击沛郡，拔芒。时，西防复反，迎佼彊。五年春，茂率捕虏将军马武进攻西防，数月拔之，彊奔董宪。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "东方既平，七年，诏茂引兵北屯田晋阳、广武，以备胡寇。九年，与雁门太守郭凉击卢芳将尹由于繁畤，芳将贾览率胡骑万馀救之，茂战，军败，引入楼烦城。时，卢芳据高柳，与匈奴连兵，数寇边民，帝患之。十二年，遣谒者段忠将众郡弛刑配茂，镇守北边，因发边卒筑亭候，修烽火，又发委输金帛缯絮供给军士，并赐边民，冠盖相望。茂亦建屯田，驴东转运。先是，雁门人贾丹、霍匡、解胜等为尹由所略，由以为将帅，与共守平城。丹等闻芳败，遂共杀由诣郭凉。凉上状，皆封为列侯，诏送委输金帛赐茂、凉军吏及平城降民。自是卢芳城邑稍稍来降，凉诛其豪右郇氏之属，镇抚赢弱，旬月间雁门且平，芳遂亡入匈奴。帝擢凉子为中郎，宿卫左右。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "凉字公文，右北平人也。身长八尺，气力壮猛，虽武将，然通经书，多智略，尤晓边事，有名北方。初，幽州牧朱浮辟为兵曹掾，击彭宠有功，封广武侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "十三年，增茂邑，更封脩侯。十五年，坐断兵马禀缣，使军吏杀人，免官，削户邑，定封参蘧乡侯。十九年，卒。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子元嗣，永平十四年，坐与东平王等谋反，减死一等，国除。永初七年，邓太后绍封茂孙奉为安乐亭侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "马成字君迁，南阳棘阳人也。少为县吏。世祖徇颍川，以成为安集掾，调守郏令。及世祖讨河北，成即弃官步负，追及于蒲阳，以成为期门，从征伐。世祖即位，再迁护军都尉。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "建武四年，拜扬武将军，督诛虏将军刘隆、振威将军宋登、射声校尉王赏，发会稽、丹阳、九江、六安四郡兵击李宪，时帝幸寿春，设坛场，祖礼遣之。进围宪于舒，令诸军各深沟高垒。宪数挑战，成坚壁不出，守之岁馀。至六年春，城中食尽，乃攻之，遂屠舒，斩李宪，追及其党与，尽平江淮地。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "七年夏，封平舒侯。八年，从征破隗嚣，以成为天水太守，将军如故。冬，征还京师。九年，代来歙守中郎将，率武威将军刘尚等破河池，遂平武都。明年，大司空李通罢，以成行大司空事，居府如真，数月复拜扬武将军。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "十四年，屯常山、中山以备北边，并领建义大将军朱祐营。又代骠骑大将军杜茂缮治障塞，自西河至渭桥，河上至安邑，太原至井陉，中山至邺，皆筑保壁，起烽燧，十里一候。在事五六年，帝以成勤劳，征还京师。边人多上书求请者，复遣成还屯。及南单于保塞，北方无事，拜为中山太守，上将军印绶，领屯兵如故。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "二十四年，南击武谿蛮贼，无功，上太守印绶。二十七年，定封全椒侯。就国。三十二年卒。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子卫嗣。卫卒，子香嗣，徙封棘陵侯。香卒，子丰嗣。丰卒，子玄嗣。玄卒，子邑嗣。邑卒，子丑嗣，桓帝时以罪失国。延熹二年，帝复封成玄孙昌为益阳亭侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "刘隆字元伯，南阳安众侯宗室也。王莽居摄中，隆父礼与安众侯崇起兵诛莽，事泄，隆以年未七岁，故得免。及壮，学于长安，更始拜为骑都尉。谒归，迎妻、子置洛阳。闻世祖在河内，即追及于射犬，以为骑都尉，与冯异共拒朱鲔、李轶等，轶遂杀隆妻、子。建武二年，封亢父侯。四年，拜诛虏将军，讨李宪。宪平，遣隆屯田武当。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "十一年，守南郡太守，岁馀，上将军印绶。十三年，增邑，更封竟陵侯。是时，天下垦田多不以实，又户口年纪互有增减。十五年，诏下州郡检核其事，而刺史、太守多不平均，或优饶豪右，侵刻羸弱，百姓嗟怨，遮道号呼。时，诸郡各遣使奏事，帝见陈留吏牍上有书，视之，云“颍川、弘农可问，河南、南阳不可问”帝诘吏由趣，吏不肯服，抵言于长寿街上得之。帝怒。时，显宗为东海公，年十二，在幄后言曰“吏受郡敕，当欲以垦田相方耳”帝曰“即如此，何故言河南、南阳不可问”对曰“河南帝城，多近臣，南阳帝乡，多近亲，田宅逾制，不可为准”帝令虎贲将诘问吏，吏乃实首服，如显宗对。于是遣谒者考实，具知奸状。明年，隆坐征下狱，其畴辈十馀人皆死。帝以隆功臣，物免为庶人。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "明年，复封为扶乐乡侯，以中郎将副伏波将军马援击交阯蛮夷徵侧等，隆别于禁谿口破之，获其帅徵贰，斩首千馀级，降者二万馀人。还，更封大国，为长平侯。及大司马吴汉薨，隆为骠骑将军，行大司马事。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "隆奉法自守，视事八岁，上将军印绶，罢，赐养牛，上樽酒十斛，以列侯奉朝请。三十年，定封慎侯。中元二年，卒，谥曰靖侯。子安嗣。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "傅俊字子卫，颍川襄城人也。世祖徇襄城，俊以县亭长迎军，拜为校尉，襄城收其母弟宗族，皆灭之。从破王寻等，以为偏将军。别击京、密，破之，遣归颍川，收葬家属。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "及世祖讨河北，俊与宾客十馀人北追，及于邯郸，上谒，世祖使将颍川兵，常从征伐。世祖即位，以俊为侍中。建武二年，封昆阳侯。三年，拜俊积弩将军，与征南大将军岑彭击破秦丰，因将兵徇江东，扬州悉定。七年，卒，谥曰威侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子昌嗣，徙封芜湖侯。建初中，遭母忧，因上书，以国贫不愿之封，乞钱五十万，为关内侯。肃宗怒，贬为关内侯，竟不赐钱。永初七年，邓太后复封昌子铁为高置亭侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "坚镡字子伋，颍川襄城人也。为郡县吏。世祖讨河北，或荐镡者，因得召见。以其吏能，署主簿。又拜偏将军，从平河北，别击破大枪于卢奴。世祖即位，拜镡扬化将军，封氵隐强侯。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "与诸将攻洛阳，而朱鲔别将守东城者为反间，私约镡晨开上东门。镡与建义大将军朱祐乘朝而入，与鲔大战武库下，杀伤甚众，至旦食乃罢，朱鲔由是遂降。又别击内黄，平之。建武二年，与右将军万脩徇南阳诸县，而堵乡人董反宛城，获南阳太守刘驎。镡乃引军赴宛，选敢死士夜自登城，斩关而入，遂弃城走还堵乡。邓奉复反新野，攻破吴汉。时，万脩病卒，镡独孤绝，南拒邓奉，北当董，一年间道路隔塞，粮馈不至，镡食蔬菜，与士卒共劳苦。每急，辄先当矢石，身被三创，以此能全其众。及帝征南阳，击破、奉，以镡为左曹，常从征伐。六年，定封合肥候。二十六年，卒。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子鸿嗣。鸿卒，子浮嗣。浮卒，子雅嗣。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "马武字子张，南阳湖阳人也。少时避仇，客居江夏。王莽末，竟陵、西阳三老起兵于郡界，武往从之，后入绿林中，遂与汉军合。更始立，以武为侍郎，与世祖破王寻等。拜为振威将军，与尚书令谢躬共攻王郎。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "及世祖拔邯郸，请躬及武等置酒高会，因欲以图躬，不克。既罢，独与武登丛台，从容谓武曰“吾得渔阳、上谷突骑，欲令将军将之，何如”武曰“驽怯无方略”世祖曰“将军久将，习兵，岂与我掾史同哉”武由是归心。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "及谢躬诛死，武驰至射犬降，世祖见之甚悦，引置左右，每劳飨诸将，武辄起斟酌于前，世祖以为欢。复使将其部曲至邺，武叩头辞以不愿，世祖愈美其意，因从击群贼。世祖击尤来、五幡等，败于慎水，武独殿，还陷阵，故贼不得迫及。进至安次、小广阳，武常为军锋，力战无前，诸将皆引而随之，故遂破贼，穷追至平谷，浚靡而还。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "世祖即位，以武为侍中、骑都尉，封山都侯。建武四年，与虎牙将军盖延等讨刘永，武别击济阴，下成武、楚丘，拜捕虏将军。明年，庞萌反，攻桃城，武先与战，破之。会车驾至，萌遂败走。六年夏，与建威大将军耿弇西击隗嚣，汉军不利，引下陇，嚣追急，武选精骑还为后拒，身披甲持戟奔击，杀数千人，嚣兵乃退，诸军得还长安。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "十三年，增邑，更封脩侯。将兵北屯下曲阳，备匈奴。坐杀军吏，受诏将妻子就国。武径诣洛阳，上将军印绶，削户五百，定封为杨虚侯，因留奉朝请。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "帝后与功臣诸侯宴语，从容言曰“诸卿不遭际会，自度爵禄何所至乎”高密侯邓禹先对曰“臣少尝学问，可郡文学博士”帝曰“何言之谦乎”卿邓氏子，志行修整，何为不掾功曹”馀各以次对，至武，曰“臣以武勇，可守尉督盗贼”帝笑曰“且勿为盗贼，自致亭长，斯可矣”武为人嗜酒，阔达敢言，时醉在御前面折同列，言其短长，无所避忌，帝故纵之，以为笑乐。帝虽制御功臣，而每能回容，宥其小失。远方贡珍甘，必先遍赐列侯，而太官无馀。有功，辄增邑赏，不任以吏职，故皆保其福禄，终无诛谴者。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "二十五年，武以中郎将将兵击武陵蛮夷，还，上印绶，显宗初，西羌寇陇右，覆军杀将，朝廷患之，复拜武捕虏将军，以中郎将王丰副，与监军使者窦固、右辅都尉陈讠斤，将乌桓、黎阳营、三辅募士、凉州诸郡羌胡兵及弛刑，合四万人击之。到金城浩亹，与羌战，斩首六百级。又战于洛都谷，为羌所败，死者千馀人。羌乃率众引出塞，武复追击到东、西邯，大破之，斩首四千六百级，获生口千六百人，馀皆降散。武振旅还京师，增邑七百户，并前千八百户。永平四年，卒。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "子檀嗣，坐兄伯济与楚王英党颜忠谋反，国除。永初七年，邓太后绍封武孙震为漻亭侯。震卒，子侧嗣。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "论曰：中兴二十八将，前世以为上应二十八宿，未之详也。然咸能感会风云，奋其智勇，称为佐命，亦各志能之士也。议者多非光武不以功臣任职，至使英姿茂绩，委而勿用。然原夫深图远算，固将有以焉尔。若乃王道既衰，降及霸德，犹能授受惟庸，勋贤皆序，如管、隰之迭升桓世，先、赵之同列文朝，可谓兼通矣。降自秦、汉，世资战力，至于翼扶王运，皆武人屈起。亦有鬻缯屠狗轻猾之徒，或崇以连城之赏，或任以阿衡之地，故执疑则隙生，力侔则乱起。萧、樊且犹缧绁，信、越终见菹戮，不其然乎。自兹以降，迄于孝武，宰辅五世，莫非公侯。遂使缙绅道塞，贤能蔽壅，朝有世及之私，下多抱关之怨。其怀道无闻，委身草莽者，亦何可胜言。故光武鉴前事之违，存矫枉之志，虽寇、邓之高勋，耿、贾之鸿烈，分土不过大县数四，所加特进、朝请而已。观其治平临政，课职责咎，将所谓“导之以政，齐之以刑”者乎。若格之功臣，其伤已甚。何者。直绳则亏丧恩旧，桡情则违废禁典，选德则功不必厚，举劳则人或未贤，参任则群心难塞，并列则其敝未远。不得不校其胜否，即以事相权。故高秩厚礼，允答元功，峻文深宪，责成吏职。建武之世，侯者百馀，若夫数公者，则与参国议，分均休咎，其馀并优以宽科，完其封禄，莫不终以功名延庆于后。昔留侯以为高祖悉用萧、曹故人，而郭伋亦讥南阳多显，郑兴又戒功臣专任。夫崇恩偏授，易启私溺之失，至公均被，必广招贤之路，意者不其然乎。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "永平中，显宗追感前世功臣，乃图画二十八将于南宫云台，其外又有王常、李通、窦融、卓茂，合三十二人。故依其本弟系之篇末，以志功臣之次云尔。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "太傅高密侯邓禹 中山太守全椒侯马成大司马广平侯吴汉 河南尹阜成侯王梁左将军胶东侯贾复 琅邪太守祝阿侯陈俊建威大将军好畤侯耿弇 骠骑大将军参蘧侯杜茂",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "执金吾雍奴侯寇恂 积弩将军昆阳侯傅俊征南大将军舞阳侯岑彭 左曹合肥侯坚镡征西大将军阳夏侯冯异 上谷太守淮陵侯王霸建义大将军鬲侯朱祐 信都太守阿陵侯任光",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "征虏将军颍阳侯祭遵 豫章太守中水侯李忠骠骑大将军栎阳侯景丹 右将军槐里侯万脩虎牙大将军安平侯盖延 太常灵寿侯邳彤卫尉安成侯铫期 骁骑将军昌成侯刘植",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "东郡太守东光侯耿纯 横野大将军山桑侯王常城门校尉朗陵侯臧宫 大司空固始侯李通捕虏将军杨虚侯马武 大司空安丰侯窦融骠骑将军慎侯刘隆 太傅宣德侯卓茂",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十二·朱景王杜马刘傅坚马列传第十二",
    "text": "赞曰：帝绩思乂，庸功是存。有来群后，捷我戎轩。婉娈龙姿，俪景同翻。",
    "chapter_url": "https://duguoxue.com/ershisishi/3332.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "窦融字周公，扶风平陵人也。七世祖广国，孝文皇后之弟，封章武侯。融高祖父，宣帝时以吏二千石自常山徙焉。融早孤。王莽居摄中，为强弩将军司马，东击翟义，还攻槐里，以军功封建武男。女弟为大司空王邑小妻。家长安中，出入贵戚，连结闾里豪杰，以任侠为名。然事母兄，养弱弟，内修行义。王莽末，青、徐贼起，太师王匡请融为助军，与共东征。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "及汉兵起，融复从王邑败于昆阳下，归长安。汉兵长驱入关，王邑荐融，拜为波水将军，赐黄金千斤，引兵至新丰。莽败，融以军降更始大司马赵萌，萌以为校尉，甚重之，荐融为巨鹿太守。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "融见更始新立，东方尚扰，不欲出关，而高祖父尝为张掖太守，从祖父为护羌校尉，从弟亦为武威太守，累世在河西，知其土俗，独谓兄弟曰“天下安危未可知，河西殷富，带河为固，张掖属国精兵万骑，一旦缓急，杜绝河津，足以自守，此遗种处也”兄弟皆然之。融于是日往守萌，辞让巨鹿，图出河西。萌为言更始，乃得为张掖属国都尉。融大喜，即将家属而西。既到，抚结雄杰，怀辑羌虏，甚得其欢心，河西翕然归之。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "是时，酒泉太守梁统、金城太守厍钧、张掖都尉史苞、酒泉都尉竺曾、敦煌都尉辛肜，并州郡英俊，融皆与为厚善。及更始败，融与梁统等计议曰“今天下扰乱，未知所归。河西斗绝在羌湖中，不同心戮力则不能自守。权钧力齐，复无以相率。当推一人为大将军，共全五郡，观时变动”议既定，而各谦让，咸以融世任河西为吏，人所敬向，乃推融行河西五郡大将军事。是时，武威太守马期、张掖太守任仲并孤立无党，乃共移书告示之，二人即解印绶去。于是以梁统为武威太守，史苞为张掖太守，竺曾为酒泉太守，辛肜为敦煌太守，厍钧为金城太守。融居属国，领都尉职如故，置从事监察五郡。河西民俗质朴，而融等政亦宽和，上下相亲，晏然富殖。修兵马，习战射，明烽燧之警，羌胡犯塞，融辄自将与诸郡相救，皆如符要，每辄破之。其后匈奴惩乂，稀复侵寇，而保塞羌胡皆震服亲附，安定、北地、上郡流人避凶饑者，归之不绝。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "融等遥闻光武即位，而心欲东向，以河西隔远，未能自通。时，隗嚣先称建武年号，融等从受正朔，嚣皆假其将军印绶。嚣外顺人望，内怀异心，使辩士张玄游说河西曰“更始事业已成，寻复亡灭，此一姓不再兴之效。今即有所主，便相系属，一旦拘制，自令失柄，后有危殆，虽悔无及。今豪杰竞逐，雌雄未决，当各据其土宇，与陇、蜀合从，高可为六国，下不失尉佗”融等于是召豪杰及诸太守计议，其中智者皆曰“汉承尧运，历数延长。今皇帝姓号见于图书，自前世博物道术之士谷子云、夏贺良等，建明汉有再受命之符，言之久矣，故刘子骏改易名字，冀应其占。及莽末，道士西门君惠言刘秀当为天子，遂谋立子骏。事觉被杀，出谓百姓观者曰：刘秀真汝主也。皆近事暴著，智者所共见也。除言天命，且以人事论之：今称帝者数人，而洛阳土地最广，甲兵最强，号令最明。观符命而察人事，它姓殆未能当也”诸郡太守各有宾客，或同或异。融小心精详，遂决策东向。五年夏，遣长史刘钧奉书献马。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "先是，帝闻河西完富，地接陇、蜀，常欲招之以逼嚣、述，亦发使遗融书，遇钧于道，即与俱还。帝见钧欢甚，礼飨毕，乃遣令还，赐融玺书曰“制诏行河西五郡大将军事、属国都尉：劳镇守边五郡，兵马精强，仓库有蓄，民庶殷富，外则折挫羌胡，内则百姓蒙福。威德流闻，虚心相望，道路隔塞，邑邑何已。长史所奉书献马悉至，深知厚意。今益州有公孙子阳、天水有隗将军，方蜀、汉相攻，权在将军，举足左右，便有轻重。以此言之，欲相厚岂有量哉。诸事具长史所见，将军所知。王者迭兴，千载一会。欲遂立桓、文，辅微国，当勉卒功业。欲三分鼎足，连衡合从，亦宜以时定。天下未并，吾与尔绝域，非相吞之国。今之议者，必有任嚣效尉佗制七郡之计。王者有分土，无分民，自适己事而已。今以黄金二百斤赐将军，便宜辄言”因授融为凉州牧。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "玺书既至，河西咸惊，以为天子明见万里之外，网罗张立之情。融即复遣钧上书曰“臣融窃伏自惟，幸得托先后末属，蒙恩为外戚，累世二千石。至臣之身，复备列位，假历将帅，守持一隅。以委质则易为辞，以纳忠则易为力。书不足以深达至诚，故遣刘钧口陈肝胆。自以底里上露，长无纤介。而玺书盛称蜀、汉二主，三分鼎足之权，任嚣、尉佗之谋，窃自痛伤。臣融虽无识，犹知利害之际，顺逆之分。岂可背真旧之主，事奸伪之人。废忠贞之节，为倾覆之事。弃已成之基，求无冀之利。此三者虽问狂夫，犹知去就，而臣独何以用心。谨遣同产弟友诣阙，口陈区区”友至高平，会嚣反叛，道绝，驰还，遣司马席封间行通书。帝复遣席封赐融、友书，所以慰藉之甚备。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "融既深知帝意，乃与隗嚣书责让之曰：",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "伏惟将军国富政修，士兵怀附。亲遇厄会之际，国家不利之时，守节不回，承事本朝，后遣伯春委身于国，无疑之诚，于斯有效。融等所以欣服高义，愿从役于将军者，良为此也。而忿悁之閒，改节易图，君臣分争，上下接兵。委成功，造难就，去从义，为横谋，百年累之，一朝毁之，岂不惜乎。殆执事者贪功建谋，以至于此，融窃痛之。当今西周地势局迫，人兵离散，易以辅人，难以自建。计若失路不反，闻道犹迷，不南合子阳，则北入文伯耳。夫负虚交而易强御，恃远救而轻近敌，未见其利也。融闻智者不危众以举事，仁者不违义以要功。今以小敌大，于众何如。弃子徼功，于义何如。且初事本朝，稽首北面，忠臣节也。及遣伯春，垂涕相送，慈父恩也。俄而背之，谓吏士何。忍而弃之，谓留子何。自兵起以来，转相攻击，城郭皆为丘墟，生人转于沟壑。今其存者，非锋刃之馀，则流亡之孤。迄今伤痍之体未愈，哭泣之声尚闻。幸赖天运少还，而将军复重于难，是使积疴不得遂瘳，幼孤将复流离，其为悲痛，尤足愍伤，言之可为酸鼻。庸人且犹不忍，况仁者乎。融闻为忠甚易，得宜实难。忧人大过，以德取怨，知且以言获罪也。区区所献，惟将军省焉。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "嚣不纳。融乃与五郡太守共砥厉兵马，上疏请师期。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "帝深嘉美之，乃赐融以外属图及太史公《五宗》、《外戚世家》、《魏其侯列传》。诏报曰“每追念外属，孝景皇帝出自窦氏，定王，景帝之子，朕之所祖。昔魏其一言，继统以正，长君、少君尊奉师傅，修成淑德，施及子孙，此皇太后神灵，上天祐汉也。从天水来者写将军所让隗嚣书，痛入骨髓。畔臣见之，当股栗惭愧，忠臣则酸鼻流涕，义士则旷若发目蒙，非忠孝悫诚，孰能如此。岂其德薄者所能克堪。嚣自知失河西之助，族祸将及，欲设间离之说，乱惑真心，转相解构，以成其奸。又京师百僚，不晓国家及将军本意，多能采取虚伪，夸诞妄谈，令忠孝失望，传言乖实。毁誉之来，皆不徒然，不可不思。今关东盗贼已定，大兵今当悉西，将军其抗厉威武，以应期会”融被诏，即与诸郡守将兵入金城。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "初，更始时，先零羌封何诸种杀金城太守，居其郡，隗嚣使使赂遗封何，与共结盟，欲发其众。融等因军出，进击封何，大破之，斩首千馀级，得牛、马、羊万头，谷数万斛，因并河扬威武，伺候车驾。时，大兵未进，融乃引还。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "帝以融信效著明，益嘉之。诏右扶风修理融父坟茔，祠以太牢。数驰轻使，致遗四方珍羞，梁统乃使人刺杀张玄，绝与嚣绝，皆解所假将军印绶。七年夏，酒泉太守竺曾以弟报怨杀人而去郡，融承制拜曾为武锋将军，更以辛肜代之。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "秋，隗嚣发兵寇安定，帝将自西征之，先戒融期。会遇雨，道断，且嚣兵已退，乃止。融至姑臧，被诏罢归。融恐大兵遂久不出，乃上书曰“隗嚣闻车驾当西，臣融东下，士众骚动，计且不战。嚣将高峻之属皆欲逢迎大军，后闻兵罢，峻等复疑。嚣扬言东方有变，西州豪杰遂复附从。嚣又引公孙述将，令守突门。臣融孤弱，介在其间，虽承威灵，宜速救助。国家当其前，臣融促其后，缓急迭用，首尾相资，嚣势排迮，不得进退，此必破也。若兵不早进，久生持疑，则外长寇仇，内示困弱，复令谗邪得有因缘，臣窃忧之。惟陛下哀怜”帝深美之。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "八年夏，车驾西征隗嚣，融率五郡太守及羌虏小月氏等步骑数万，辎重五千余两，与大军会高平第一。融先遣从事问会见仪适。是时，军旅代兴，诸将与三公交错道中，或背使者交私语。帝闻融先问礼仪，甚善之，以宣告百僚。乃置酒高会，引见融等，待以殊礼。拜弟友为奉车都尉，从弟士太中大夫。遂共进军，嚣众大溃，城邑皆降。帝高融功，下诏以安丰、阳泉、蓼、安风四县封融为安丰侯，弟友为显亲侯。遂以次封诸将帅：武锋将军竺曾为助义侯，武威太守梁统为成义侯，张掖太守史苞为褒义侯，金城太守厍钧为辅义侯，酒泉太守辛肜为扶义侯。封爵既毕，乘舆东归，悉遣融等西还所镇。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "融以兄弟并受爵位，久专方面，惧不自安，数上书求代。诏报曰“吾与将军如左右手耳，数执谦退，何不晓人意。勉循士民，无擅离部曲”",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "及陇、蜀平，诏融与五郡太守奏事京师，官属宾客相随，驾乘千馀两，马、牛、羊被野。融到，诣洛阳城门，上凉州牧、张掖属国都尉、安丰侯印绶，诏遣使者还侯印绶。引见，就诸侯位，赏赐恩宠，倾动京师。数月，拜为冀州牧，十馀日，又迁大司空。融自以非旧臣，一旦入朝，在功臣之右，每召会进见，容貌辞气卑恭已甚，帝以此愈亲厚之。融小心，久不自安，数辞让爵位，因侍中金迁口达至诚。又上疏曰“臣融年五十三。有子年十五，质性顽钝。臣融朝夕教导以经艺，不得令观天文，见谶记。诚欲令恭肃畏事，恂恂循道，不愿其有才能，何况乃当传以连城广土，享故诸侯王国哉”因复请间求见，帝不许。后朝罢，逡巡席后，帝知欲有让，遂使左右传出。它日会见，迎诏融曰“日者知公欲让职还土，故命公暑热且自便。今相见，宜论它事，勿得复言”融不敢重陈请。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "二十年，大司徒戴涉坐所举人盗金下狱，帝以三公参职，不得已乃策免融。明年，加位特进。二十三年，代阴兴行卫尉事，特进如故，又兼领将作大匠。弟友为城门校尉，兄弟并典禁兵。融复乞骸骨，辄赐钱、帛，太官致珍奇。及友卒，帝愍融年衰，遣中常侍、中谒者即其卧内强进酒食。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "融长子穆，尚内黄公主，代友为城门校尉。穆子勋，尚东海恭王彊女沘阳公主，友子固，亦尚光武女涅阳公主。显宗即位，以融从兄子林为护羌校尉，窦氏一公、两侯、三公主、四二千石，相与并时。自祖及孙，官府邸第相望京邑，奴婢以千数，于亲戚、功臣中莫与为此。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "永平二年，林以罪诛，事在《西羌传》。帝由是数下诏切责融，戒以窦婴、田蚡祸败之事。融惶恐乞骸骨，诏令归第养病。岁馀，听上卫尉印绶，赐养牛，上樽酒。融在宿卫十馀年，年老，子孙纵诞，多不法。穆等遂交通轻薄，属托郡县，干乱政事。以封在安丰，欲令姻戚悉据故六安国，遂矫称阴太后诏，令六安侯刘盱去妇，因以女妻之。五年，盱妇家上书言状，帝大怒，乃尽免穆等官，诸窦为郎吏者皆将家属归故郡，独留融京师。穆等西至函谷关，有诏悉复追还。会融卒，时年七十八，谥曰戴侯，赙送甚厚。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "帝以穆不能修尚，而拥富资，居大第，常令谒者一人监护其家。居数年，谒者奏穆父子自失势，数出怨望语，帝令将家属归本郡，唯勋以沘阳主婿留京师。穆坐赂遗小吏，郡捕系，与子宣俱死平陵狱，勋亦死洛阳狱。久之，诏还融夫人与小孙一人居洛阳家舍。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "十四年，封勋弟嘉为安丰侯，食邑二千户，奉融后。和帝初，为少府。及勋子大将军宪被诛，免就国。嘉卒，子万全嗣。万全卒，子会宗嗣。万全弟子武，别有传。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "论曰：窦融始以豪侠为名，拔起风尘之中，以投天隙。遂蝉蜕王侯之尊，终膺卿相之位，此则徼功趣势之士也。及其爵位崇满，至乃放远权宠，恂恂似若不能已者，又何智也。尝独详味此子之风度，虽经国之术无足多谈，而进退之礼良可言矣。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "固字孟孙，少以尚公主为黄门侍郎。好览书传，喜兵法，贵显用事。中元元年，袭父友封显亲侯。显宗即位，迁中郎将，监羽林士。后坐从兄穆有罪，废于家十馀年。时天下乂安，帝欲遵武帝故事，击匈奴，通西域，以固明习边事，十五年冬，拜为奉车都尉，以骑都尉耿忠为副，谒者仆射耿秉为驸马都尉，秦彭为副，皆置从事、司马，并出屯凉州。明年，固与忠率酒泉、敦煌、张掖甲卒及卢水羌胡万二千骑出酒泉塞，耿秉、秦彭率武威、陇西、天水募士及羌胡万骑出居延塞，又太仆祭肜、度辽将军吴棠将河东北地、西河羌胡及南单于兵万一千骑出高阙塞，骑都尉来",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "苗、护乌桓校尉文穆将太原、雁门、代郡、上谷、渔阳、右北平、定襄郡兵及乌桓、鲜卑万一千骑出平城塞。固、忠至天山，击呼衍王，斩首千馀级。呼衍王走，追至蒲类海。留吏士屯伊吾卢城。耿秉、秦彭绝漠六百馀里，至三木楼山，来苗、文穆至匈奴河水上，虏皆奔走，无所获。祭肜、吴棠坐不至涿邪山，免为庶人。时，诸将唯固有功，加位特进。明年，复出玉门击西域，诏耿秉及骑都尉刘张皆去符传以属固。固遂破白山，降车师，事已具《耿秉传》。固在边数年，羌胡服其恩信。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "肃宗即位，以公主修敕慈爱，累世崇重，加号长公主，增邑三千户。征固代魏应为大鸿胪。帝以其晓习边事，每被访及。建初三年，追录前功，增邑一千三百户。七年，代马防为光禄勋。明年，复代马防为卫尉。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "固久历大位，甚见尊贵，赏赐租禄，赀累巨亿，而性谦俭，爱人好施，士以此称之。章和二年卒。谥曰文侯。子彪，至射声校尉，先固卒，无子，国除。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "宪字伯度。父勋被诛，宪少孤。建初二年，女弟立为皇后，拜宪为郎，稍迁侍中、虎贲中郎将。弟笃，为黄门侍郎。兄弟亲幸，并侍宫省，赏赐累积，宠贵日盛，自王、主及阴、马诸家，莫不畏惮。宪恃宫掖声势，遂以贱直请夺沁水公主园田，主逼畏，不敢计。后肃宗驾出过园，指以向宪，宪阴喝不得对。后发觉，帝大怒，召宪切责曰“深思前过，夺主田园过，何用愈赵高指鹿为马。久念使人惊怖。昔永平中，常令阴党、阴博、邓叠三人更相纠察，故诸豪戚莫敢犯法者，而诏书切切，犹以舅氏田宅为言。今贵主尚见枉夺，何况小人哉。国家弃宪如孤皱腐鼠耳”宪大震惧，皇后为毁服深谢，良久乃得解，使以田还主。虽不绳其罪，然亦不授以重任。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "和帝即位，太后临朝，宪以侍中，内干机密，出宣诰命。肃宗遗诏以笃为虎贲中郎将，笃弟景、瑰并中常侍，于是兄弟皆在亲要之地。宪以前太尉邓彪有义让。先帝所敬，而仁厚委随，故尊崇之，以为太傅，令百官总己以听。其所施为，辄外令彪奏，内白太后，事无不从。又屯骑校尉桓郁，累世帝师，而性和退自守，故上书荐之，令授经禁中。所以内外协附，莫生疑异。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "宪性果急，睚眦之怨莫不报复。初，永平时，谒者韩纡尝考劾父勋狱，宪遂令客斩纡子，以首祭勋冢。齐殇王子都乡侯畅来吊国忧，畅素行邪僻，与步兵校尉邓叠亲属数往来京师，因叠母元自通长乐宫，得幸太后，被诏召诣上东门。宪惧见幸，分宫省之权，遣客刺杀畅于屯卫之中，而归罪于畅弟利侯刚，乃使侍御史与青州刺史杂考刚等。后事发觉，太后怒，闭宪于内宫。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "宪惧诛，自求击匈奴以赎死。会南单于请兵北伐，乃拜宪车骑将军，金印紫绶，官属依司空，以执金吾耿秉为副，发北军五校、黎阳、雍营、缘边十二郡骑士，及羌胡兵出塞。明年，宪与秉各将四千骑及南匈奴左谷蠡王师子万骑出朔方鸡鹿塞，南单于屯屠河，将万馀骑出满夷谷，度辽将军邓鸿及缘边义从羌胡八千骑，与左贤王安国万骑出稒阳塞，皆会涿邪山。宪分遣副校尉阎盘、司马耿夔、耿谭将左谷蠡王师子、右呼衍王须訾等，精骑万馀，与北单于战于稽落山，大破之，虏众崩溃，单于遁走，追击诸部，遂临私渠比鞮海。斩名王以下万三千级，获生口马、牛、羊、橐驼百馀万头。于是温犊须、曰逐、温吾、夫渠王柳鞮等八十一部率众降者，前后二十馀万人。宪、秉遂登燕然山，去塞三千馀里，刻石勒功，纪汉威德，令班固作铭曰：",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "惟永元元年秋七月，有汉元舅曰车骑将军窦宪，寅亮圣明，登翼王室，纳于大麓，惟清缉熙。乃与执金吾耿秉，述职巡御，理兵于朔方。鹰扬之校，螭虎之士，爰该六师，既南单于、东乌桓、西戎氐羌侯王君长之群，骁骑三万。元戎轻武，长毂四分，云辎蔽路，万有三千馀乘。勒以八阵，莅以威神，玄甲耀日，朱旗绛天。遂陵高阙，下鸡鹿，经碛卤，绝大漠，斩温禺以衅鼓，血尸逐以染鳄。然后四校横徂，星流彗埽，萧条万里，野无遗寇。于是域灭区单，反旆而旋，考传验图，穷览其山川。遂逾涿邪，跨安侯，乘燕然，蹑冒顿之区落，焚老上之龙庭。上以摅高、文之宿愤，光祖宗之玄灵。下以安固后嗣，恢拓境宇，振大汉之天声。兹所谓一劳而久逸，暂费而永宁者也。乃遂封山刊石，昭铭上德。其辞曰：",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "铄王师兮征荒裔，剿凶虐兮截海外，敻其邈兮亘地界，封神丘兮建隆嵑，熙帝载兮振万世。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "宪乃班师而还。遣军司马吴汜、梁讽，奉金帛遗北单于，宣明国威，而兵随其后。时虏中乖乱，汜、讽所到，辄招降之，前后万馀人。遂及单于于西海上，宣国威信，致以诏赐，单于稽首拜受。讽因说宜修呼韩邪故事，保国安人之福。单于喜悦，即将其众与讽俱还，到私渠海，闻汉军已入塞，乃遣弟右温禺鞮王奉贡入侍，随讽诣阙。宪以单于不自身到，奏还其侍弟。南单于于漠北遗宪古鼎，容五斗，其傍铭曰“仲山甫鼎，其万年子子孙孙永保用”，宪乃上之。诏使中郎将持节即五原拜宪大将军，封武阳侯，食邑二万户。宪固辞封，赐策许焉。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "旧大将军位在三公下，置官属依太尉。宪威权震朝廷，公卿希旨，奏宪位次太傅下，三公上。长史、司马秩中二千石，从事中郎二人六百石，自下各有增。振旅还京师。于是大开仓府，劳赐士吏，其所将诸郡二千石子弟从征者，悉除太子舍人。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "是时，笃为卫尉，景、瑰皆侍中、奉车、驸马都尉，四家竞修第宅，穷极工匠。明年，诏曰“大将军宪，前岁出征，克灭北狄，朝加封赏，固让不受。舅氏旧典，并蒙爵士。其封宪冠军侯。邑二万户。笃郾侯，景汝阳侯，瑰夏阳侯，各六千户”宪独不受封，遂将兵出镇凉州，以侍中邓叠行征西将军事为副。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "北单于以汉还侍弟，复遣车谐储王等款居延塞，欲入朝见，愿请大使。宪上遣大将军中护军班固行中郎将，与司马梁讽迎之。会北单于为南匈奴所破，被创遁走，固至私渠海而还。宪以北虏微弱，遂欲灭之。明年，夏遣右校尉耿夔、司马任尚、赵博等将兵击北虏于金微山，大破之，克获甚众。北单于逃走，不知所在。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "宪既平匈奴，威名大盛，以耿夔、任尚等为爪牙，邓叠、郭璜为心腹。班固、傅毅之徒，皆置幕府，以典文章。刺史、守令多出其门。尚书仆射郅寿、乐恢并以忤意，相继自杀。由是朝臣震慑，望风承旨。而笃进位特进，得举吏，见礼依三公。景为执金吾，瑰光禄勋，权贵显赫，倾动京都。虽俱骄纵，而景为尤甚，奴客缇骑依倚形势，侵陵小人，强夺财货，篡取罪人，妻略妇女。商贾闭塞，如避寇仇。有司畏懦，莫敢举奏。太后闻之，使谒者策免景官，以特进就朝位。瑰少好经书，节约自修，出为魏郡，迁颍川太守。窦氏父子兄弟并居列位，充满朝廷。叔父霸为城门校尉，霸弟褒将作大匠，褒弟嘉少府，其为侍中、将、大夫、郎吏十馀人。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "宪既负重劳，陵肆滋甚。四年，封邓叠为穰侯。叠与其弟步兵校尉磊及母元，又宪女婿射声校尉郭举，举父长乐少府璜，皆相交结。元、举并出入禁中，举得幸太后，遂共图为杀害。帝阴知其谋，乃与近幸中常侍郑众定议诛之。以宪在外，虑其惧祸为乱，忍而未发。会宪及邓叠班师还京师，诏使大鸿胪持节郊迎，赐军吏各有差。宪等既至，帝乃幸北宫，诏执金吾，五校尉勒兵屯卫南、北宫、闭城门，收捕叠、磊、璜、举，皆下狱诛，家属自徙合浦。遣谒者仆射收宪大将军印绶，更封为冠军侯。宪及笃、景、瑰皆遣就国。帝以太后故，不欲名诛宪，为选严能相督察之。宪、笃、景到国，皆迫令自杀，宗族，宾客以宪为官者皆免归本郡。瑰以素自修，不被逼迫，明年坐禀假贫人，徙封罗侯，不得臣吏人。初，窦后之谮梁氏，宪等豫有谋焉，永元十年，梁棠兄弟徙九真还，路由长沙，逼瑰令自杀。后和熹邓后临朝，永初三年，诏诸窦前归本郡者与安丰侯万全俱还京师。万全少子章。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "论曰：卫青、霍去病资强汉之众，连年以事匈奴，国耗太半矣，而猾虏未之胜，所世犹传其良将，岂非以身名自终邪。窦宪率羌胡边杂之师，一举而空朔庭，至乃追奔稽落之表，饮马比鞮之曲，铭石负鼎，荐告清庙。列其功庸，兼茂于前多矣，而后世莫称者，章末衅以降其实也。是以下流，君子所甚恶焉。夫二三子是之不过房幄之间，非复搜扬仄陋，选举而登也。当青病奴仆之时，窦将军念咎之日，乃庸力之不暇，思鸣之无晨，何意裂膏腴，享崇号乎。东方朔称“用之则为虎，不用则为鼠”，信矣。以此言之，士有怀琬琰以就煨尘者，亦何可支哉。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "章字伯向。少好学，有文章，与马融、崔瑗同好，更相推荐。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "永初中，三辅遭羌寇，章避难东国，家于外黄。居贫，蓬户蔬食，躬勒孝养，然讲然不辍。太仆邓康闻其名，请欲与交，章不肯往，康以此益重焉。是时学者称东观为老氏臧室，道家蓬莱山，康遂荐章人东观为校书郎。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "顺帝初，章女年十二，能属文，以才貌选入掖庭，有宠，与梁皇后并为贵人。擢章为羽林郎将，迁屯骑校尉。章谦虚下士。收进时辈，甚得名誉。是时，梁、窦并贵，各有宾客，多交构其间，章推心待之，故得免于患。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "贵人早卒，帝追思之无已，诏史官树碑颂德，章自为之辞。贵人殁后，帝礼待之无衰。永和五年，迁少府。汉安二年，转大鸿胪。建康元年，梁后称制，章自免，卒于家。中子唐，有俊才，官至虎贲中郎将。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十三·窦融列传第十三",
    "text": "赞曰：悃悃安丰，亦称才雄。提[B094]河石，奉图归忠。孟孙明边，伐北开西。宪实空漠，远兵金山。听笳龙庭，镂石燕然。虽则折鼎，王灵以宣。",
    "chapter_url": "https://duguoxue.com/ershisishi/3333.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "马援字文渊，扶风茂陵人也。其先赵奢为赵将，号曰马服君，子孙因为氏。武帝时，以吏二千石自邯郸徙焉。曾祖父通，以功封重合侯，坐兄何罗反，被诛，故援再世不显。援三兄况、余、员，并有才能，王莽时皆为二千石。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "援年十二而孤，少有大志，诸兄奇之。尝受《齐诗》，意不能守章句，乃辞况，欲就边郡田牧。况曰“汝大才，当晚成。良工不示人以朴，且从所好”会况卒，援行服期年，不离墓所。敬事寡嫂，不冠不入庐。后为郡督邮，送囚至司命府，囚有重罪，援哀而纵之，遂亡命北地。遇赦，因留牧畜，宾客多归附者，遂役属数百家。转游陇汉间，常谓宾客曰“丈夫为志，穷当益坚，老当益壮”因处田牧，至有牛、马、羊数千头，谷数万斛。既而叹曰“凡殖货财产，贵其能施赈也，否则守钱虏耳”乃尽散以班昆弟故旧，身衣羊裘皮裤。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "王莽末，四方兵起，莽从弟卫将军林广招雄俊，乃辟援及同县原涉为掾，荐之于莽。莽以涉为镇戎大尹，援为新成大尹。及莽败，援兄员时为增山连率，与援俱去郡，复避地凉州。世祖即位，员先诣洛阳，帝遣员复郡，卒于官。援因留西州，嚣隗甚敬重之，以援为绥德将军，与决筹策。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "是时，公孙述称帝于蜀，嚣使援往观之。援素与述同里闬，相善，以为既至当握手欢如平生，而述盛陈陛卫，以延援入，交拜礼毕，使出就馆，更为援制都布单衣、交让冠，会百官于宗庙中，立旧交之位。述鸾旗旄骑，警跸就车，磬折而入，礼飨官属甚盛，欲授援以封侯大将军位。宾客皆乐留，援晓之曰“天下雄雌未定，公孙不吐哺走迎国士，与图成败，反修饰边幅，如偶人形。此子何足久稽天下士乎”因辞归，谓嚣曰“子阳井底蛙耳，而妄自尊大，不如专意东方”",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "建武四年冬，嚣使援奉书洛阳。援至，引见于宣德殿。世祖笑谓援曰“卿遨游二帝间，今见卿，使人大惭”援顿首辞谢，因曰“当今之世，非独君择臣也，臣亦择君矣。臣与公孙述同县，少相善。臣前至蜀，述陛戟而后进臣。臣今远来，陛下何知非刺客奸人，而简易若是”帝复笑曰“卿非刺客，顾说客耳”援曰“天下反覆，盗名字者不可胜数。今见陛下，恢廓大度，同符高祖，乃知帝王自有真也”帝甚壮之。援从南幸黎兵，转至东海。及还，以为待诏，使太中大夫来歙持节送援西归陇右。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "隗嚣与援共卧起，问以东方流言及京师得失。援说嚣曰“前到朝廷，上引见数十，每接宴语，自夕至旦，才明勇略，非人敌也。且开心见诚，无所隐伏，阔达多大节，略与高帝同。经学博览，政事文辩，前世无比”嚣曰“卿谓何如高帝”援曰“不如也。高帝无可无不可。今上好吏事，动如节度，又不喜饮酒”嚣意不怿，曰“如卿言，反复胜邪”然雅信援，故遂遣长子恂入质。援因将家属随恂归洛阳。居数月而无它职任。援以三辅地旷土沃，而所将宾客猥多，乃上书求屯田上林苑中，帝许之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "会隗嚣用王元计，意更狐疑，援数以书记责譬于嚣，嚣怨援背己，得书增怒，其后遂发兵拒汉。援乃上疏曰“臣援自念归身圣朝，奉事陛下，本无公辅一言之荐，左右为容之助。臣不自陈，陛下何因闻之。夫居前不能令人轾，居后不能令人轩，与人怨不能为人患，臣所耻也。故敢触冒罪忌，昧死陈诚。臣与隗嚣，本实交友。初，嚣遣臣东，谓臣曰：本欲为汉，愿足下往观之。于汝意可，即专心矣。及臣还反，报以赤心，实欲导之于善，非敢谲以非义。而嚣自挟奸心，盗憎主人，怨毒之情遂归于臣。臣欲不言，则无以上闻。愿听诣行在所，极陈灭嚣之术，得空匈腹，申愚策，退就陇亩，死无所恨”帝乃召援计事，援具言谋画。因使援将突骑五千，往来游说嚣将高峻、任禹之属，下及羌豪，为陈祸福，以离嚣支党。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "援又为书与嚣将杨广，使晓劝于嚣，曰：",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "春卿无恙，前别冀南，寂无音驿。援间还长安。因留上林。窃见四海已定，兆民同情，而季孟闭拒背畔，为天下表的。常惧海内切齿，思相屠裂，故遗书恋恋，以致恻隐之计。乃闻季孟归罪于援，而纳王游翁谄邪之说，自谓函谷以西，举足可定，以今而观，竟何如邪。援间至河内，过存伯春，见其奴吉从西方还，说伯春小弟仲舒望见吉，欲问伯春无它否，竟不能言，晓夕号泣，婉转尘中。又说其家悲愁之状，不可言也。夫怨仇可刺不可毁，援闻之，不自知泣下也。援素知季孟孝爱，曾、闵不过。夫孝于其亲，岂不慈于其子。可有子抱三木，而跳梁妄作，自同分羹之事乎。季孟平生自言所以拥兵众者，欲以保全父母之国而完坟墓也，又言苟厚士大夫而已。而今所欲全者将破亡之，所欲完者，将毁伤之，所欲厚者将反薄之。季孟尝折愧子阳而不受其爵，今更共陆陆，欲往附之，将难为颜乎。若复责以重质，当安从得子主给是哉。往时子阳独欲以王相待，而春卿拒之。今者归老，更欲低头与小儿曹共槽枥而食，并肩侧身于怨家之朝乎。男儿溺死何伤而拘游哉。今国家待春卿意深，宜使牛孺卿与诸耆老大人共说季孟，若计画不从，真可引领去矣。前披舆地图，见天下郡国百有六所，奈何欲以区区二邦以当诸夏百有四乎。春卿事季孟，外有君臣之义，内有朋友之道。言君臣邪，固当谏争。语朋友邪，应有切磋。岂有知其无成，而但萎腇咋舌，叉手从族乎。及今成计，殊尚善也。过是，欲少味矣。且来君叔天下信士，朝廷重之，其意依依，常独为西州言。援商朝廷，尤欲立信于此，必不负约。援不得久留，愿急赐报。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "广竟不答。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "八年，帝自西征嚣，至漆，诸将多以王师之重，不宜远入险阻，计冘豫未决。会召援，夜至，帝大喜，引入，具以群议质之。援因说隗嚣将帅有土崩之势，兵进有必破之状。又于帝前聚米为山谷，指画形势，开示众军所从道径往来，分析曲折，昭然可晓。帝曰“虏在吾目中矣”明旦，遂进军至第一，嚣众大溃。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "九年，拜援为太中大夫，副来歙监诸将平凉州。自王莽末，西羌寇边，遂入居塞内，金城属县多为虏有。来歙奏言陇西侵残，非马援莫能定。十一年夏，玺书拜援陇西太守。援乃发步骑三千人，击破先零羌于临氵兆，斩首数百级，获马、牛、羊万馀头。守塞诸羌八千馀人诣援降，诣种有数万，屯聚寇抄，拒浩亹隘。援与扬武将军马成击之。羌因将其妻子辎重移阻于允吾谷，援乃潜行间道，掩赴其营。羌大惊坏，复远徙唐翼谷中，援复追讨之。羌引精兵聚北山上，援陈军向山，而分遣数百骑绕袭其后，乘夜放火，击鼓叫噪，虏遂大溃，凡斩首千馀级。援以兵少，不得穷追，收其谷粮畜产而还。援中矢贯胫，帝以玺书劳之，赐牛、羊数千头，援尽班诸宾客。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "是时，朝臣以金城破羌之西，涂远多寇，议欲弃之。援上言，破羌以西城多完牢，易可依固。其田土肥壤，灌溉流通。如令羌在湟中，则为害不休，不可弃也。帝然之，于是诏武威太守，令悉还金城客民。归者三千馀口，使各反旧邑。援奏为置长吏，缮城郭，起坞候，开导水田，劝以耕牧，郡中乐业。又遣羌豪杨封譬说塞外羌，皆来和亲。又武都氐人背公孙述来降者，援皆上复其侯王君长，赐印绶，帝悉从之。乃罢马成军。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "十三年，武都参狼羌与塞外诸种为寇，杀长吏。援将四千馀人击之，至氐道县，羌在山上，授军据便地，夺其水草，不与战，羌遂穷困，豪帅数十万户亡出塞，诸种万馀人悉降，于是陇右清静。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "援务开恩信，宽以待下，任吏以职，但总大体而已。宾客故人，日满其门。诸曹时白外事，援辄曰“此丞、掾之任，何足相烦。颇哀老子，使得遨游。若大姓侵小民，黠羌欲旅距，此乃太守事耳”傍县尝有报仇者，吏民惊言羌反，百姓奔入城郭。狄道长诣门，请闭城发兵。援时与宾客饮，大笑曰“烧虏何敢复犯我。晓狄道长归守寺舍，良怖急者，可床下伏”后稍定，郡中服之。视事六年，征入为虎贲中郎将。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，援在陇西上书，言宜如旧铸五铢钱。事下三府，三府奏以为未可许，事遂寝。乃援还，从公府求得前奏，难十馀条，乃随牒解释，更具表言。帝从之，天下赖其便。援自还京师，数被进见。为人明须发，眉目如画，闲于进对，尤善述前世行事。每言及三辅长者，下至闾里少年，皆可观听。自皇太子、诸王侍闻者，莫不属耳忘倦。又善兵策，帝常言“伏波论兵，与我意合”，每有所谋，未尝不用。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，卷人维汜，訞言称神，有弟子数百人，坐伏诛。后其弟子李广等宣言汜神化不死，以诳惑百姓。十七年，遂共聚会徒党，攻没晥城，杀晥侯刘闵，自称“南岳大师”。遣谒者张宗将兵数千人讨之，复为广所败。于是使援发诸郡兵，合万馀人，击破广等，斩之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "又交阯女子徵侧及女弟徵贰反，攻没其郡，九真、日南、合浦蛮夷皆应之，寇略岭外六十馀城，侧自立为王。于是玺书拜援伏波将军，以扶乐侯刘隆为副，督楼船将军段志等南击交阯。军至合浦而志病卒，诏援并将其兵。遂缘海而进，随山刊道千馀里。十八年春，军至浪泊上，与贼战，破之，斩首数千级，降者万馀人。援追徵侧等至禁谿，数败之，贼遂散走。明年正月，斩徵侧、徵贰，传首洛阳。封援为新息侯，食邑三千户。援乃击牛酾酒，劳飨军士。从容谓官属曰“吾从弟少游常哀吾慷慨多大志，曰：士生一世，但取衣食裁足，乘下泽车，御款段马，为郡掾史，守坟墓，乡里称善人，斯可矣。致求盈余，但自苦耳。当吾在浪泊、西里间，虏未灭之时，下潦上雾，毒气重蒸，仰视飞鸢跕跕堕水中，卧念少游平生时语，何可得也。今赖士大夫之力，被蒙大恩，猥先诸君纡佩金紫，且喜且惭”吏士皆伏称万岁。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "援将楼船大小二千馀艘，战士二万馀人，进击九真贼徵侧馀党都羊等，自无功至居风，斩获五千馀人，峤南悉平。援奏言西于县户有三万二千，远界去庭千馀里，请分为封溪、望海二县，许之。援所过辄为郡县治城郭，穿渠灌溉，以利其民。条奏越律与汉律驳者十馀事，与越人申明旧制以约束之，自后骆越奉行马将军故事。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "二十年秋，振旅还京师，军吏经瘴疫死者十四五。赐援兵车一乘，朝见位次九卿。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "援好骑，善别名马，于交阯得骆越铜鼓，乃铸为马式，还上之。因表曰“夫行天莫如龙，行地莫如马。马者甲兵之本。国之大用。安宁则以别尊卑之序，有变则以济远近之难。昔有骐骥，一日千里，伯乐见之，昭然不惑。近世有西河子舆，亦明相法。子舆传西河仪长孺，长孺传茂陵丁君都，君群传成纪杨子阿，臣援尝师事子阿，受相马骨法。考之于行事，辄有验效。臣愚以为传闻不如亲见，视景不如察形。今欲形之于生马，则骨法难备具，又不可传之于后。孝武皇帝时，善相马者东门京铸作铜马法献之，有诏立马于鲁班门外，则更名鲁班门曰金马门。臣谨依仪氏奇，中帛氏口齿，谢氏唇鬐，丁氏身中，备此数家骨相以为法”马高三尺五寸，围四尺五寸，有诏置于宣德殿下，以为名马式焉。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，援军还，将至，故人多迎劳之。平陵人孟冀，名有计谋，于坐贺援。援谓之曰“吾望子有善言，反同众人邪。昔伏波将军路博德开置七郡，裁封数百户。今我微劳，猥飨大县，功薄赏厚，何以能长久乎。先生奚用相济”冀曰“愚不及”援曰“方今匈奴、乌桓尚扰北边，欲自请击之。男儿要当死于边野，以马革裹尸还葬耳，何能卧床上在儿女子手中邪”冀曰“谅为烈士，当如此矣”",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "还月馀，会匈奴、乌桓寇扶风，援以三辅侵扰，园陵危逼，因请行，许之。自九月至京师，十二月复出屯襄国。诏百官祖道。援谓黄门郎梁松、窦固曰“凡人为贵，当使可贱，如卿等欲不可复贱，居高坚自持，勉思鄙言”松后果以贵满致灾，固亦几不免。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "明年秋，援乃将三千骑出高柳，行雁门、代郡、上谷障塞。乌桓候者见汉军至，虏遂散去，援无所得而还。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "援尝有疾，梁松来候之，独拜床下，援不答。松去后，诸子问曰“梁伯孙帝婿，贵重朝廷，公卿已下莫不惮之，大人奈何独不为礼”援曰“我乃松父友也。虽贵，何得失其序乎”松由是恨之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "二十四年，武威将军刘尚击武陵五溪蛮夷，深入，军没，援因复请行。时年六十二，帝愍其老，未许之。援自请曰“臣尚能披甲上马”帝令试之。援据鞍顾眄，以示可用。帝笑曰“瞿铄哉是翁也”遂遣援率中郎将马武、耿舒、刘匡、孙永等，将十二郡募士及弛刑四万馀人征五溪。援夜与送者诀，谓友人谓者杜愔曰“吾受厚恩，年迫馀日索，常恐不得死国事。今获所愿，甘心瞑目，但畏长者家儿或在左右，或与从事，殊难得调，介介独恶是耳”明年春，军至临乡，遇贼攻县，援迎击，破之，斩获二千馀人，皆散走入竹林中。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，军次下隽，有两道可人，从壶头则路近而水崄，从充则涂夷而运远，帝初以为疑。及军至，耿舒欲从充道，援以为弃日费粮，不如进壶头，扼其喉咽，充贼自破。以事上之，帝从援策。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "三月，进营壶头。贼乘高守隘，水疾，船不得上。会暑甚，士卒多疫死，援亦中病，遂困，乃穿岸为室，以避炎气。贼每升险鼓噪，援辄曳足以观之，左右哀其壮意，莫不为之流涕。耿舒与兄好畤侯弇书曰“前舒上书当先击充，粮虽难运而兵马得用，军人数万争欲先奋。今壶头竟不得进，大众怫郁行死，诚可痛惜。前到临乡，贼无故自致，若夜击之，即可殄灭。伏波类西域贾胡，到一处辄止，以是失利。今果疾疫，皆如舒言”弇得书，奏之。帝乃使虎贲中郎将梁松乘驿责问援，因代监军。会援病卒，松宿怀不平，遂因事陷之。帝大怒，追收援新息侯印绶。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，兄子严、敦并喜讥议，而通轻侠客。援前在交阯，还书诫之曰“吾欲汝曹闻人过失，如闻父母之名，耳可得闻，口不可得言也。好论议人长短，妄是非正法，此吾所大恶也，宁死不愿闻子孙有此行也。汝曹知吾恶之甚矣，所以复言者，施衿结褵，申父母之戒，欲使汝曹不忘之耳。龙伯高敦厚周慎，口无择言，谦约节俭，廉公有威，吾爱之重之，愿汝曹效之。杜季良豪侠好义，忧人之忧，乐人之乐，清浊无所失，父丧致客，数郡毕至，吾爱之重之，不愿汝曹效也。效伯高不得，犹为谨敕之士，所谓刻鹄不成尚类鹜者也。效季良不得，陷为天下轻薄子，所谓画虎不成反类狗者也。迄今季良尚未可知，郡将下车辄切齿，州郡以为言，吾常为寒心，是以不愿子孙效也”季良名保，京兆人，时为越骑司马。保仇人上书，讼保“为行浮薄，乱群惑众，伏波将军万里还书以诫兄子，而梁松、窦固以之交结，将扇其轻伪，败乱诸夏”。书奏，帝召责松、固，以讼书及援诫书示之，松、固叩头流血，而得不罪。诏免保官。伯高名述，亦京兆人，为山都长，由此擢拜零陵太守。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，援在交阯，常饵薏苡实，用能轻身省欲，以胜瘴气。南方薏苡实大，援欲以为种，军还，载之一车。时人以为南士珍怪，权贵皆望之。援时方有宠，故莫以闻。及卒后，有上书谮之者，以为前所载还，皆明珠文犀。马武与於陵侯侯昱等皆以章言其状，帝益怒。援妻孥惶惧，不敢以丧还旧茔，裁买城西数亩地槁葬而已。宾客故人莫敢吊会。严与援妻子草索相连，诣阙请罪。帝乃出松书以示之，方知所坐，上书诉冤，前后六上，辞甚哀切，然后得葬。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "又前云阳令同郡朱勃诣阙上书曰：",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "臣闻王德圣政，不忘人之功，采其一美，不求备于众。故高祖赦蒯通而以王礼葬田横，大臣旷然，咸不自疑。夫大将在外，谗言在内，微过辄记，大功不计，诚为国之所慎也。故章邯畏口而奔楚，燕将据聊而不下。岂其甘心末规哉，悼巧言之伤类也。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "窃见故伏波将军新息侯马援，拔自西州，钦慕圣义，间关险难，触冒万死，孤立群贵之间，傍无一言之佐，驰深渊，入虎口，岂顾计哉。宁自知当要七郡之使，徼封侯之福邪。八年，车驾西讨隗嚣，国计狐疑，众营未集，援建宜进之策，卒破西州。及吴汉下陇，冀路断隔，惟独狄道为国坚守，士民饑困，寄命漏刻。援奉诏西使，镇慰边众，乃招集豪杰，晓诱羌戎，谋如涌泉，势如转规，遂救倒县之急，存几亡之城，兵全师进，因粮敌人，陇、冀略平，而独守空郡，兵动有功，师进辄克。铢锄先零，缘入山谷，猛怒力战，飞矢贯胫。又出征交阯，土多瘴气，援与妻子生诀，无悔吝之心，遂斩灭徵侧，克平一州，间复南讨，立陷临乡，师已有业，未竟而死，吏士虽疫，援不独存。夫战或以久而立功，或以速而致败，深入未必为得，不进未必为非。人情岂乐久屯绝地，不生归哉。惟援得事朝廷二十二年，北出塞漠，南度江海，触冒害气，僵死军事，名灭爵绝，国土不传。海内不知其过，众庶未闻其毁，卒遇三夫之言，横被诬罔之谗，家属杜门，葬不归墓，怨隙并兴，宗亲怖栗。死者不能自列，生者莫为之讼，臣窃伤之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "夫明主醲于用赏，约于用刑。高祖尝与陈平金四万斤以间楚军，不问出入所为，岂复疑以钱谷间哉。夫操孔父之忠而不能自免于谗，此邹阳之所悲也。《诗》云“取彼谗人，投畀豺虎。豺虎不食，投畀有北。有北不受，投畀有昊”此言欲令上天而平其恶。惟陛下留思竖儒之言，无使功臣怀恨黄泉。臣闻《春秋》之义，罪以功除。圣王之祀，臣有五义。若援，所谓以死勤事者也。愿下公卿平援功罪，宜绝宜续，以厌海内之望。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "臣年已六十，常伏田里，窃感栾布哭彭越之义，冒陈悲愤，战栗阙庭。书奏，报，归田里。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "勃字叔阳，年十二能诵《诗》、《书》。常候援兄况。勃衣方领，能矩步。辞言娴雅，援裁知书，见之自失。况知其意，乃自酌酒慰援曰“朱勃小器速成，智尽此耳，卒当从汝禀学，勿畏也”朱勃未二十，右扶风请试守渭城宰，及援为将军，封侯，而勃位不过县令。援后虽贵，常待以旧恩而卑侮之，勃愈身自亲，及援遇谗，唯勃能终焉。肃宗即位，追赐勃子谷二千斛。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "初，援兄子婿王磐子石，王莽从兄平阿侯仁之子也。莽败，磐拥富资居故国，为人尚气节而爱土好施，有名江淮间，后游京师，与卫尉阴兴，大司空朱浮、齐王章共相友善。援谓姊子曹训曰“王氏，废姓也。子石当屏居自守，而反游京师长者，用气自行，多所陵折，其败必也”后岁馀，磐果与司隶校尉苏邺、丁鸿事相连，坐死洛阳狱。而磐子肃复出入北宫及王侯邸第。援谓司马吕种曰“建武之元，名为天下重开。自今以往，海内日当安耳。但忧国家诸子并壮，而旧防未立，若多通宾客，则大狱起矣。卿曹戒慎之”及郭后薨，有上书者，以为肃等受诛之家，客因事生乱，虑致贯高、任章之变。帝怒，乃下郡县收捕诸王宾客，更相牵引，死者以千数。吕种亦豫其祸，临命叹曰“马将军诚神人也”",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "永平初，援女立为皇后，显宗图画建武中名臣、列将于云台，以椒房故，独不及援。东平王苍观图，言于帝曰“何故不画伏波将军像”帝笑而不言。至十七年，援夫人卒，乃更修封树，起祠堂。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "建初三年，肃宗使五官中郎将持节追策，谥援曰忠成侯。四子：廖、防、光、客卿。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "客卿幼而歧嶷，年六岁，能应接诸公，专对宾客。尝有死罪亡命者来过，客卿逃匿不令人知。外若讷而内沈敏。援甚奇之，以为将相器，故以客卿字焉。援卒后，客卿亦夭没。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "论曰：马援腾声三辅，遨游二帝，及定节立谋，以干时主，将怀负鼎之愿，盖为千载之遇焉。然其戒人之祸，智矣，而不能自免于谗隙。岂功名之际，理固然乎。夫利不在身，以之谋事则智。虑不私己，以之断义必厉。诚能回观物之智而为反身之察，若施之于人则能恕，自鉴其情亦明矣。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "廖字敬平，少以父任为郎。明德皇后既立，拜廖为羽林左监、虎贲中郎将。显宗崩，受遗诏典掌门禁，遂代赵熹为卫尉，肃宗甚尊重之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "时，皇太后躬履节俭，事从简约，廖虑美业难终，上疏长乐宫以劝成德政，曰：",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "臣案前世诏令，以百姓不足，起于世尚奢靡，故元帝罢服官，成帝御浣衣，哀帝去乐府。然而侈费不息，至于衰乱者，百姓从行不从言也。夫改政移风，必有其本。传曰“吴王好剑客，百姓多创瘢。楚王好细腰，宫中多饿死”。长安语曰“城中好高髻，四方高一尺。城中好广眉，四方且半额。城中好大袖，四方全匹帛”斯言如戏，有切事实。前下制度未几，后稍不行。虽或吏不奉法，良由慢起京师。今陛下躬服厚缯，斥去华饰，素简所安，发自圣性。此诚上合天心，下顺民望，浩大之福，莫尚于此。陛下既已得之自然，犹宜加以勉勖，法太宗之隆德，戒成、哀之不终。《易》曰“不恒其德，或承之羞”诚令斯事一竟，则四海诵德，声董天地，神明可通，金石可勒，而况于行仁心乎，况于行令乎。愿置章坐侧，以当瞽人夜诵之音。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "太后深纳之。朝廷大议。辄以询访。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "廖性质诚畏慎，不爱权势声名，尽心纳忠，不屑毁誉。有司连据旧典，奏封廖等，累让不得已，建初四年，遂受封为顺阳侯，以特进就第。每有赏赐，辄辞让不敢当，京师以是称之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "子豫，为步兵校尉。太后崩后，马氏失势，廖性宽缓，不能教勒子孙，豫遂投书怨诽。又防、光奢侈，好树党与。八年，有司奏免豫，遣廖、防、光就封。豫随廖归国，考击物故。后诏还廖京师。永元四年，卒。和帝以廖先帝之舅，厚加赗赙，使者吊祭，王主会丧，谥曰安侯。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "子遵嗣，徙封程乡侯。遵卒，无子，国除。元初三年，邓太后诏封廖孙度为颍阳侯。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "防字江平，永平十二年，与弟光俱为黄门侍郎。肃宗即位，拜防中郎将，稍迁城门校尉。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "建初二年，金城、陇西保塞羌皆反，拜防行车骑将军事，以长水校尉耿恭副，将北军五校兵及诸郡积射士三万人击之。军到冀，而羌豪布桥等围南部都尉于临洮。防欲救之，临洮道险，车骑不得方驾，防乃别使两司马将数百骑，分为前后军，去临洮十馀里为大营，多树幡帜，扬言大兵旦当进。羌候见之，驰还言汉兵盛不可当。明旦遂鼓噪而前，羌虏惊走，因追击破之。斩首虏四千馀人，遂解临洮围。防开以恩信，烧当种皆降，唯布桥等二万馀人在临洮西南望曲谷。十二月，羌又败耿恭司马及陇西长史于和罗谷，死者数百人。明年春，防遣司马夏骏将五千人从大道向其前，潜遣司马马彭将五千人从间道冲其心腹，又令将兵长史李调等将四千人绕其西，三道俱击，复破之，斩获千馀人，得牛、羊十馀万头。羌退走，夏骏追之，反为所败。防乃引兵与战于索西，又破之。布桥迫急，将种人万余降。诏征防还，拜车骑将军，城门校尉如故。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "防贵宠最盛，与九卿绝席。光自越骑校尉迁执金吾。四年，封防颍阳侯，光为许侯，兄弟二人各六千户。防以显宗寝疾，入参医药，又平定西羌，增邑千三百五十户。屡上表让位，俱以特进就第。皇太后崩，明年，拜防光禄勋，光为卫尉。防数言政事，多见采用。是冬始施行十二月迎气乐，防所上也。子钜，为常从小侯。六年正月，以钜当冠，特拜为黄门侍郎。肃宗亲御章台下殿，陈鼎俎，自临冠之。明年，防复以病乞骸骨，诏赐故中山王田庐，以特进就第。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "防兄弟贵盛，奴婢各千人已上，资产巨亿，皆买京师膏腴美田。又大起第观，连阁临道，弥亘街路，多聚声乐，曲度比诸郊庙。宾客奔凑，四方毕至，京兆杜笃之徒数百人，常为食客，居门下。刺史、守、令多出其家。岁时赈给乡闾，故人莫不周洽。防又多牧马畜，赋敛羌胡。帝不喜之，数加谴敕，所以禁遏甚备，由是权势稍损，宾客亦衰。八年，因兄子豫怨谤事，有司奏防、光兄弟奢侈逾僭，浊乱圣化，悉免就国。临上路，诏曰“舅氏一门，俱就国封，四时陵庙无助祭先后者，朕甚伤之。其令许侯思愆田庐，有司勿复请，以尉朕《渭阳》之情”",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "光为人小心周密，丧母过哀，帝以是特亲爱之，乃复位特进。子康，黄门侍郎。永元二年，光为太仆，康为侍中。及窦宪诛，光坐与厚善，复免就封。后宪奴诬光与宪逆，自杀，家属归本郡。本郡复杀康，而防及寥子遵皆坐徙封丹阳。防为翟乡侯，租岁限三百万，不得臣吏民。防后以江南下湿，上书乞归本郡，和帝听之。十年，卒。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "子钜嗣，后为长水校尉。永初七年，邓太后诏诸马子孙还京师，随四时见会如故事，复绍封光子郎为合乡侯。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "严字威卿。父余。王莽时为杨州牧。严少孤，而好击剑，习骑射。后乃白援，从平原杨太伯讲学，专心坟典，能通《春秋左氏》，因览百家群言，遂交结英贤，京师大人咸器异之。仕郡督邮，援常与计议，委以家事。弟敦，字孺卿，亦知名。援卒后，严乃与敦俱归安陵，居钜下，三辅称其义行，号曰“钜下二卿”。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "明德皇后既立，严乃闭门自守，犹复虑致讥嫌，遂更徙北地，断绝宾客。永平十五年，皇后敕使移居洛阳。显宗召见，严进对闲雅，意甚异之，有诏留仁寿闼，与校书郎杜抚、班固等杂定《建武注记》。常与宗室近亲临邑侯刘复等论议政事，甚见宠幸。后拜将军长史，将北军五校士，羽林禁兵三千人，屯西河美稷，卫护南单于，听置司马、从事。牧守谒敬，同之将军。敕严过武库，祭蚩尤，帝亲御阿阁，观其士众，时人荣之。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "肃宗即位，征拜侍御史中丞，除子鱄为郎，令劝学省中。其冬，有日食之灾，严上封事曰：",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "臣闻日者众阳之长，食者阴侵之征。《书》曰“无旷庶官，天工人其代之”言王者代天官人也。故考绩黜陟，以明褒贬。无功不黜，则阴盛陵阳。臣伏见方今刺史、太守专州典郡，不务奉事尽心为国，而司察偏阿，取与自己，同则举为尤异，异则中以刑法，不即垂头塞耳，采求财赂。今益州刺史朱酺、杨州刺史倪说、凉州刺史尹业等，每行考事，辄有物故，又选举不实，曾无贬坐，是使臣下得作威福也。故事，州、郡所举上奏，司直察能否以惩虚实。今宜加防检，式遵前制。旧，丞相、御史亲治职事，唯丙吉以年老优游，不案吏罪，于是宰府习为常俗，更共罔养，以崇虚名，或未晓其职，便复迁徙，诚非建官赋禄之意。宜敕正百司，各责以事，州郡所举，必得其人。若不知言，裁以法令。传曰“上德以宽服民，其次莫如猛。故火列则人望而畏之，水懦则入狎而玩之。为政者宽以济猛，猛以济宽”如此，绥御有体，灾眚消矣。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "书奏，帝纳其言而免酺等官。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "建初元年，迁五官中郎将，除三子为郎。严数荐达贤能，申解冤结，多见纳用。复以五官中郎将行长乐卫尉事。二年，拜陈留太守。严当之职，乃言于帝曰“昔显亲侯窦固误先帝出兵西域，置伊吾卢屯，烦费无益。又窦勋受诛，其家不宜亲近京师”是时，勋女为皇后，窦氏方宠，时有侧听严言者，以告窦宪兄弟，由是失权贵心。严下车，明赏罚，发奸慝，郡界清静。时京师讹言贼从东方来，百姓奔走，转相惊动，诸郡遑急，各以状闻。严察其虚妄，独不为备。诏书敕问，使驿系道，严固执无贼，后卒如言。典郡四年，坐与宗正刘轶、少府丁鸿等更相属托，征拜太中大夫。十馀日，迁将作大匠。七年，复坐事免。后既为窦氏所忌，遂不复在位。及帝崩，窦太后临朝，严乃退居自守，训教子孙。永元十年，卒于家，时年八十二。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "弟敦，官至虎贲中郎将。严七子，唯续、融知名。续字季则，七岁能通《论语》，十三明《尚书》，十六治《诗》，博观群籍，善《九章算术》。顺帝时，为护羌校尉，迁度辽将军，所在有威恩称。融自有传。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "棱字伯威，援之族孙也。少孤，依从兄毅共居业，恩犹同产。毅卒无子，棱心丧三年。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "建初中，仕郡功曹，举孝廉。及马氏废，肃宗以棱行义，征拜谒者。章和元年，迁广陵太守。时谷贵民饑，奏罢盐官，以利百姓，赈贫赢，薄赋税，兴复陂湖，溉田二万馀顷，吏民刻石颁之。永元二年，转汉阳太守，有威严称。大将军窦宪西屯武威，棱多奉军费，侵赋百姓，宪诛，坐抵罪。后数年，江湖多剧贼，以棱为丹阳太守。棱发兵掩击，皆禽灭之。转会稽太守，治亦有声。转河内太守。永初中，坐事抵罪，卒于家。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十四·马援列传第十四",
    "text": "赞曰：伏波好功，爰自冀、陇。南静骆越，西屠烧种。徂年已流，壮情方勇。明德既升，家祚以兴。廖乏三趣，防遂骄陵。",
    "chapter_url": "https://duguoxue.com/ershisishi/3334.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "卓茂字子康，南阳宛人也。父祖皆至郡守。茂，元帝时学于长安，事博士江生，习《诗》、《礼》及历算。究极师法，称为通儒。性宽仁恭爱。乡党故旧，虽行能与茂不同，而皆爱慕欣欣焉。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "初辟丞相府史，事孔光，光称为长者。时尝出行，有人认其马。茂问曰“子亡马几何时”对曰“月馀日矣”茂有马数年，心知其谬，嘿解与之，挽车而去，顾曰“若非公马，幸至丞相府归我”他日，马主别得亡者，乃诸府送马，叩头谢之。茂性不好争如此。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "后以儒术举为侍郎，给事黄门，迁密令。劳心谆谆，视人如子，举善而教，口无恶言，吏人亲爱而不忍欺之。人尝有言部享长受其米肉遗者，茂辟左右问之曰“亭长为从汝求乎。为汝有事嘱之而受乎。将平居自以恩意遗之乎”人曰“往遗之耳”茂曰“遗之而受，何故言邪”人曰“窃闻贤明之君，使人不畏吏，吏不取人。今我畏吏，是以遗之，吏既卒受，故来言耳”茂曰“汝为敝人矣。凡人所以贵于禽兽者，以有仁爱，知相敬事也。今邻里长老尚致馈遗，此乃人道所以相亲，况吏与民乎。吏顾不当乘威力强请求耳。凡人之生，群居杂处，故有经纪礼义以相交接。汝浊不欲修之，宁能高飞远走，不在人间邪。亭长素善吏，岁时遗之，礼也”人曰“苟如此，律何故禁之”茂笑曰“律设大法，礼顺人情。今我以礼教汝，汝必无怨恶。以律治汝，何所措其手足乎。一门之内，小者可论，大者可杀也。且归念之”于是人纳其训，吏怀其恩。初，茂到县，有所废置，吏人笑之，邻城闻者皆蚩其不能。河南郡为置守令，茂不能嫌，理事自若。数年，教化大行，道不拾遗。平帝时，天下大蝗，河南二十馀县皆被其灾，独不入密县界。督邮言之，太守不信，自出案行，见乃服焉。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "是时，王莽秉政，置大司农六部丞，劝课农桑。迁茂为京部丞，密人老少皆涕泣随送。及莽居摄，以病免归郡，常为门下掾祭酒，不肯作职吏。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "更始立，以茂为侍中祭酒，从至长安，知更始政乱，以年老乞骸骨归。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "时，光武初即位，先访求茂，茂诣河阳谒见。乃下诏曰“前密令卓茂，束身自修，执节淳固，诚能为人所不能为。夫名冠天下，当受天下重赏，故武王诛纣，封比干之墓，表商容之闾。今以茂为太傅，封褒德侯，食邑二千户，赐几杖、车马，衣一袭，絮五百斤”复以茂长子戎为太中大夫，次子崇为中郎，给事黄门。建武四年，薨，赐棺椁冢地，车驾素服亲临送葬。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "子崇嗣，徙封汎乡侯，官至大司农。崇卒，子棽嗣。棽卒，子嗣。，子隆嗣。永元十五年，隆卒，无子，国除。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "初，茂与同县孔休、陈留蔡勋、安众刘宣、楚国龚胜、上党鲍宣六人同志，不仕王莽时，并名重当时。休字子泉，哀帝初，守新都令。后王莽秉权，休去官归家。及莽篡位，遣使赍玄纁、束帛，请为国师，遂欧血托病，杜门自绝。光武即位，求休、勋子孙，赐谷以旌显之。刘宣字子高，安众侯崇之从弟，知王莽当篡，乃变名姓，抱经书隐避林薮。建武初乃出，光武以宣袭封安众侯。擢龚胜子赐为上谷太守。胜、鲍宣事在《前书》。勋事在玄孙邕传。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "论曰：建武之初，雄豪方扰，虓呼者连响，婴城者相望，斯固倥偬不暇给之日。卓茂断断小宰，无它庸能，时已七十馀矣，而首加聘命，优辞重礼，其与周、燕之君表闾立馆何异哉。于是蕴愤归道之宾，越关阻，捐宗族，以排金门者众矣。夫厚性宽中近于仁，犯而不校邻于恕，率斯道也，怨悔曷其至乎。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "鲁恭字仲康，扶风平陵人也。其先出于鲁顷公，为楚所灭，迁于下邑，因氏焉。世吏二千石，哀、平间，自鲁而徙。祖父匡，王莽时，为羲和，有权数，号曰“智囊”。父某。建武初，为武陵太守，卒官。时恭年十二，弟丕七岁，昼夜号踊不绝声，郡中赙赠无所受，乃归服丧，礼过成人，乡里奇之。十五，与母及丕俱居太学，习《鲁诗》，闭户讲诵，绝人间事，兄弟俱为诸儒所称，学士争归之。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "太尉赵憙慕其志，每岁时遣子问以酒粮，皆辞不受。恭怜丕小，欲先就其名，托疾不仕。郡数以礼请，谢不肯应，母强遣之，恭不得已而西，因留新丰教授。建初初，丕举方正，恭始为郡吏。太傅赵憙闻而辟之。肃宗集诸儒于白虎观，恭特以经明得召，与其议。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "憙复举恭直言，特诏公车，拜中牟令。恭专以德化为理，不任刑罚，讼人许伯等争田，累守令不能决，恭为平理曲直，皆退而自责，辍耕相让。亭长从人借牛而不肯还之，牛主讼于恭。恭召亭长，敕令归牛者再三，犹不从。恭叹曰“是教化不行也”欲解印绶去。掾史涕泣共留之，亭长乃惭悔，还牛，诣狱受罪，薛贳不问。于是吏人信服。建初七年，郡国螟伤稼，犬牙缘界，不入中牟。河南尹袁安闻之，疑其不实，使仁恕掾肥亲往廉之。恭随行阡陌，俱坐桑下，有雉过，止其傍。傍有童儿，亲曰“儿何不捕之”儿言“雉方将雏”亲瞿然而起，与恭诀曰“所以来者，欲察君之政迹耳。今虫不犯境，此一异也。化及鸟兽，此二异也。竖子有仁心，此三异也。久留，徒扰贤者耳”还府，具以状白安。是岁，嘉禾生恭便坐廷中，安因上书言状，帝异之。会诏百官举贤良方正，恭荐中牟名士王方，帝即征方诣公车，礼之与公卿所举同，方致位侍中。恭在事三年，州举尤异，会遭母丧去官，吏人思之。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "后拜侍御史。和帝初立，议遣车骑将军窦宪与征西将军耿秉击匈奴，恭上疏谏曰：",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "陛下亲劳圣思，日昊不食，忧在军役，诚欲以安定北垂，为人除患，定万世之计也。臣伏独思之，未见其便。社稷之计，万人之命，在于一举。数年以来，秋稼不熟，人食不足，仓库空虚，国无畜积。会新遭大忧，人怀恐惧。陛下躬大圣之德，履至孝之行，尽谅阴三年，听于冢宰。百姓阙然，三时不闻警跸之音，莫不怀思皇皇，若有求而不得。今乃以盛春之月，兴发军役，扰动天下，以事戎夷，诚非所以垂恩中国，改元正时，由内及外也。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "万民者，天之所生。天爱其所生，犹父母爱其子。一物有不得其所者，则天气为之桀错，况于人乎。故爱人者必有天报。昔太王重人命而去邠，故获上天之祐。夫戎狄者，四方之异气也。蹲夷踞肆，与鸟兽无别。若杂居中国，则错乱天气，污辱善人，是以圣王之制，羁縻不绝而已。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "今边境无事，宜当修仁行义，尚于无为，令家给人足，安业乐产。夫人道乂于下，则阴阳和于上，祥风时雨，覆被远方，夷狄重译而至矣。《易》曰“有孕盈缶，终来有它吉”言甘雨满我之缶，诚来有我而吉已。夫以德胜人者昌，以力胜人者亡。今匈奴为鲜卑所杀，远臧于史侯河西，去塞数千里，而欲乘其虚耗，利其微弱，是非义之所出也。前太仆祭肜远出塞外，卒不见一胡而兵已困矣。自山之难，不绝如綖，都护陷没，士卒死者如积，迄今被其辜毒。孤寡哀思之心未弭，仁者念之，以为累息，奈何复欲袭其迹，不顾患难乎。今始征发，而大司农调度不足，使者在道，分部督趣，上下相迫，民间之急亦已甚矣。三辅、并、凉少雨，麦根枯焦，牛死日甚，此其不合天心之效也。群僚百姓，咸曰不可，陛下独奈何以一人之计，弃万人之命，不恤其言乎。上观天心，下察人志，足以知事之得失。臣恐中国不为中国，岂徒匈奴而已哉。惟陛下留圣恩，休罢士卒，以顺天心。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "书奏，不从。每政事有益于人，恭辄言其便，无所隐讳。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "其后拜为《鲁诗》博士，由是家法学者日盛。迁侍中，数召宴见，问以得失，赏赐恩礼宠异焉。迁乐安相。是时，东州多盗贼，群辈攻劫，诸郡患之。恭到，重购赏，开恩信，其渠帅张汉等率支党降，恭上以汉补博昌尉，其馀遂自相捕击，尽破平之，州郡以安。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "永元九年，征拜议郎。八月，饮酎，斋会章台，诏使小黄门特引恭前。其夜拜侍中，敕使陪乘，劳问甚渥。冬，迁光禄勋，选举清平，京师贵戚莫能枉其正。十三年，代吕盖为司徒。十五年，从巡狩南阳，除子抚为郎中，赐驸马从驾。时弟丕亦为侍中。兄弟父子并列朝廷。后坐事策免。殇帝即位，以恭为长乐卫尉。永初元年，复代梁鲔为司徒。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "初，和帝末，下令麦秋得案验薄刑，而州郡好以苛察为政，因此遂盛夏断狱。恭上疏谏曰：",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "臣伏见诏书，敬若天时，忧念万民，为崇和气，罪非殊死，且勿案验。进柔良，退贪残，奉时令。所以助仁德，顺昊天，致和气，利黎民者也。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "旧制至立秋乃行薄刑，自永元十五年以来，改用孟夏，而刺史、太守不深惟忧民息事之原，进良退残之化，因以盛夏征召农人，拘对考验，连滞无已。司隶典司京师，四方是则，而近于春月分行诸部，托言劳来贫人，而无隐恻之实，烦扰郡县，廉考非急，逮捕一人，罪延十数，上逆时气，下伤农业。案《易》气月《姤》用事。经曰“后以施令诰四方”言君以夏至之日，施命令止四方行者，所以助微阴也。行者尚止之，况于逮召考掠，夺其时哉。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "比年水旱伤稼，人饑流冗。今始夏，百谷权舆，阳气胎养之时。自三月以来，阴寒不暖，物当化变而不被和气。《月令》“孟夏断薄刑，出轻系。行秋令则苦雨数来，五谷不熟”又曰“仲夏挺重囚，益其食。行秋令则草木零落，人伤于疫”夫断薄刑者，谓其轻罪已正，不欲令久系，故时断之也。臣愚以为今孟夏之制，可从此令，其决狱案考，皆以立秋为断，以顺时节，育成万物，则天地以和，刑罚以清矣。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "初，肃宗时，断狱皆以冬至之前，自后论者互多驳异。邓太后诏公卿以下会议，恭议奏曰：",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "夫阴阳之气，相扶而行，发动用事，各有时节。若不当其时，则物随而伤。王者虽质文不同，而兹道无变，四时之政，行之若一。《月令》，周世所造，而所据皆夏之时也，其变者为正朔、服色、牺牲、徽号、器械而已。故曰“殷因于夏礼，周因于殷礼，所损益可知也”《易》曰“潜龙勿用”言十一月、十二月阳气潜臧，未得用事。虽煦嘘万物，养其根荄，而犹盛阴在上，地冻水冰，阳气否隔，闭而成冬。故曰“履霜坚冰，阴始凝也。驯致其道，至坚冰也”言五月微阴始起，至十一月坚冰至也。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "夫王者之作，因时为法。孝章皇帝深惟古人之道，助三正之微，定律著令，冀承天心，顺物性命，以致时雍。然从变改以来，年岁不熟，谷价常贵，人不宁安。小吏不与国同心者，率入十一月得死罪贼，不问曲直，便即格杀，虽有疑罪，不复谳正。一夫吁嗟，王道为亏，况于众乎。《易》十一月“君子以议狱缓死”。可令疑罪使详其法，大辟之科，尽冬月乃断。其立春在十二月中者，勿以报囚如故事。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "后卒施行。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "恭再在公位，选辟高第，至列卿郡守者数十人。而其耆旧大姓，或不蒙荐举，至有怨望者。恭闻之，曰“学之不讲，是否忧也。诸生不有乡举者乎”终无所言。恭性谦退，奏议依经，潜有补益，然终不自显，故不以刚直为称。三年，以老病策罢。六年，年八十一，卒于家。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "以两子为郎。长子谦，为陇西太守，有名绩。谦子旭，官至太仆，从献帝西入关，与司徒王允同谋共诛董卓。及李傕入长安，旭与允俱遇害。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "丕字叔陵，性沉深好学，孳孳不倦，遂杜绝交游，不答候问之礼。士友常以此短之，而丕欣然自得。遂兼通《五经》，以《鲁诗》、《尚书》教授，为当世名儒。后归郡，为督邮功曹，所事之将，无不师友待之。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "建初元年，肃宗诏举贤良方正，大司农刘宽举丕。时对策者百有馀人，唯丕在高第，除为议郎，迁新野令。视事期年，州课第一，擢拜青州刺史。务在表贤明，慎刑罚。七年，坐事下狱司寇论。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "元和元年征，再迁，拜赵相。门生就学者常百科人，关东号之曰“《五经》复兴鲁叔陵”。赵王商尝欲避疾，便时移住学官，丕止不听。王乃上疏自信，诏书下丕。丕奏曰“臣闻《礼》，诸侯薨于路寝，大夫卒于嫡室，死生有命，未有逃避之典也。学官传五帝之道。修先王礼乐教化之处，王欲废塞以广游宴，事不可听”诏丛丕言，王以此惮之。其后帝巡狩之赵，特被引见，难问经传，厚加赏赐。在职六年，嘉瑞屡降，吏人重之。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "永元二年，迁东郡太守。丕在二郡，为人修通溉灌，百姓殷富。数荐达幽隐名士。明年，拜陈留太守。视事三期，后坐禀贫人不实，征司寇论。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "十一年复征，再迁中散大夫。时，侍中贾逵荐丕道艺深明，宜见任用。和帝因朝会，召见诸儒，丕与侍中贾逵、尚书令黄香等相难数事，帝善丕说，罢朝，特赐冠帻履袜衣一袭。歪因上疏曰“臣以愚顽，显备大位，犬马气衰，猥得进见，论难于前，无所甄明，衣服之赐，诚为优过。臣闻说经者，传先师之言，非从己出，不得相让。相让则道不明，若规矩权衡之不可枉也。难者必明其据，说者务立其义，浮华无用之言不陈于前，故精思不劳而道术愈章。法异者，各令自说师法，博观其义。览诗人之旨意，察《雅》、《颂》之终始，明舜、禹、皋陶之相戒，显周公、箕子之所陈，观乎人文，化成天下。陛下既广纳謇謇以开四聪，无令刍荛以言得罪。既显岩穴以求仁贤，无使幽远独有遗失”",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "十三年，迁为侍中，免。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "永初二年，诏公卿举儒术笃学者，大将军邓骘举丕，再迁，复为侍中、左中郎将，再为三老。五年，年七十五，卒于官。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "魏霸字乔卿，济阴句阳人也。世有礼义。霸少丧亲，兄弟同居，州里慕其雍和。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "建初中，举孝廉，八迁，和帝时为巨鹿太守。以简朴宽恕为政。掾史有过，霸先诲其失，不改者乃罢之。吏或相毁诉，霸辄称它吏之长，终不及人短，言者怀惭，谮讼遂息。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "永元十六年，征拜将作大匠。明年，和帝崩，典作顺陵。时盛冬地冻，中使督促，数罚县吏以厉霸。霸抚循而已，初不切责，而反劳之曰“令诸卿被辱，大匠过也”吏皆怀恩，力作倍功。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "延平元年，代尹勤为太常。明年，以病致仕，为光禄大夫。永初五年，拜长乐卫尉，以病乞身，复为光禄大夫，卒于官。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "刘宽字文饶，弘农华阴人也。父崎，顺帝时为司徒。宽尝行，有人失牛者，乃就宽车中认之。宽无所言，下驾步归。有顷，认者得牛而送还，叩头谢曰“惭负长者，随所刑罪”宽曰“物有相类，事容脱误，幸劳见归，何为谢之”州里服其不校。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "桓帝时，大将军辟，五迁司徒长史。时、京师地震，特见询问。再迁，出为东海相。延熹八年，征拜尚书令，迁南阳太守。典历三郡，温仁多恕，虽在仓卒，未尝疾言遽色。常以为“齐之以刑，民免而无耻”吏人有过，但用蒲鞭罚之，示辱而已，终不加苦。事有功善，推之自下。灾异或见，引躬克责。每行县止息亭传，辄引学官祭酒及处士诸生执经对讲。见父老慰以农里之言，少年勉以孝悌之训。人感德兴行，日有所化。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "灵帝初，征拜太中大夫，传讲华光殿。迁侍中，赐衣一袭。转屯骑校尉，迁宗正，转光禄勋。熹平五年，代许训为太尉。灵帝颇好学艺，每引见宽，常令讲经。宽尝于坐被酒睡伏。帝问“太尉醉邪”宽仰对曰“臣不敢醉，但任重责大，忧心如醉”帝重其言。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "宽简略嗜酒，不好盥浴，京师以为谚。尝坐客，遣苍头市酒，迂久，大醉而还。客不堪之，骂曰“畜产”宽须臾遣人视奴，疑必自杀。顾左右曰“此人也，骂言畜产，辱熟甚焉。故吾惧其死也”夫人欲试宽令恚，伺当朝会，装严已讫，使侍婢奉肉羹，翻污朝衣。婢遽收之，宽神色不异，乃徐言曰“羹烂汝手”其性度如此。海内称为长者。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "后以日食策免。拜卫尉。光和二年，复代段颎为太尉。在职三年，以日变免。又拜永乐少府，迁光禄勋。以先策黄巾逆谋，以事上闻，封逯乡侯六百户。中平二年卒，时年六十六。赠车骑将军印绶，位特进，谥曰昭烈侯。子松嗣，官至宗正。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十五·卓鲁魏刘列传第十五",
    "text": "赞曰：卓、鲁款款，情悫德满。仁感昆虫，爱及胎卵。宽、霸临政，亦称优缓。",
    "chapter_url": "https://duguoxue.com/ershisishi/3335.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "伏湛字惠公，琅邪东武人也。九世祖胜，字子贱，所谓济南伏生者也。湛高祖父孺，武帝时，客授东武，因家焉。父理，为当世名儒，以《诗》授成帝，为高密太傅，别自名学。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "湛性孝友，少传父业，教授数百人。成帝时，以父任为博士弟子。五迁，至王莽时为绣衣执法，使督大奸，迁后队属正。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "更始立，以为平原太守。时仓卒兵起，天下惊扰，而湛独晏然，教授不废。谓妻子曰“夫一谷不登，国君彻膳。今民皆饑，奈何独饱”乃共食粗粝，悉分奉禄以赈乡里，来客者百馀家。时门下督素有气力，谋欲为湛起兵，湛恶其惑众，即收斩之，徇首城郭，以示百姓，于是吏人信向，郡向以安。平原一境，湛所全也。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "光武即位，知湛名儒旧臣，欲信干任内职，征拜尚书，使典定旧制。时，大司徒邓禹西征关中，帝以湛才任宰相，拜为司直，行大司徒事。车驾每出征伐，常留镇守，总摄群司。建武三年，遂代邓禹为大司徒，封阳都侯。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "时，彭宠反于渔阳，帝欲自征之，湛上疏谏曰“臣闻文王受命而征伐五国，必先询之同姓，然后谋于群臣，加占蓍龟，以定行事，故谋则成，卜则吉，战则胜。其《诗》曰：帝谓文王，询尔仇方，同尔弟兄，以尔钩援，与尔临冲，以伐崇庸。崇国城守，先退后伐，所以重人命，俟时而动，故参分天下而有其二。陛下承大乱之极，受命而帝，兴明祖宗，出入四年，而灭檀乡，制五校，降铜马，破赤眉，诛邓奉之属，不为无功。今京师空匮，资用不足，未能服近而先事边外。且渔阳之地，逼接北狄，黠虏困迫，必求其助。又今所过县邑，尤为困乏。种麦之家，多在城郭，闻官兵将至，当已收之矣。大军远涉二千馀里，士马罢劳，转粮限阻，今兖、豫、青、翼，中国之都，而寇贼从横，未及从化。渔阳以东，本备边塞，地接外虏，贡税微薄。安平之时，尚资内郡，况今荒耗，岂足先图。而陛下舍近务远，弃易求难，四方疑怪，百姓恐惧，诚臣之所惑也。复愿远览文王重兵博谋，近思征伐前后之宜，顾问有司，使极愚诚，采其所长，择之圣虑，以中土为忧念”帝览其奏，竟不亲征。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "时，贼徐异卿等万馀人据富平，连攻之不下，唯云“愿降司徒伏公”帝知湛为青、徐所信向，遣到平原，异卿等即日归降，护送洛阳。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "湛虽在仓卒，造次必于文德，以为礼乐政化之首，颠沛犹不可违。是岁奏行乡饮酒礼，遂施行之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "其冬，车驾征张步，留湛居守。时，蒸祭高庙，而河南尹、司隶校尉于庙中争论，湛不举奏，坐策免。六年，徙封不其侯，邑三千六百户，遣就国。后南阳太守杜诗上疏荐湛曰“臣闻唐、虞以股肱康，文王以多士宁，是故《诗》称济济，《书》曰良哉。臣诗窃见故大司徒阳都侯伏湛，自行束修，讫无毁玷，笃信好学，守死善道，经为人师，行为仪表。前在河内朝歌及居平原，吏人畏爱，则而象之。遭时反复，不离兵凶，秉节持重，有不可夺之志。陛下深知其能，显以宰相之重，众贤百姓，仰望德义。微过斥退，久不复用，有识所惜，儒士痛心，臣窃伤之。湛容貌堂堂，国之光辉。智略谋虑，朝之渊薮。髫发厉志，白首不衰。实足以先后王室，名足以光示远人。古者选擢诸侯以为公卿，是故四方回首，仰望京师。柱石之臣，宜居辅弼，出入禁门，补缺拾遗。臣诗愚戆，不足以知宰相之才，窃怀区区，敢不自竭。臣前为侍御史，上封事，言湛公廉爱下，好恶分明，累世儒学，素持名信，经明行修，通达国政，尤宜近侍，纳言左右，旧制九州五尚书，令一郡二人，可以湛代。颇为执事所非。但臣诗蒙恩深渥，所言诚有益于国，虽死无恨，故复越职触冒以闻”",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "十三年夏，征，敕尚书择拜吏日，未及就位，因宴见中暑，病卒。赐秘器，帝亲吊祠，遣使者送丧修冢。二子：隆、翕。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "翕嗣爵，卒，子光嗣。光卒，子晨嗣。晨谦敬博爱，好学尤笃，以女孙为顺帝贵人，奉朝请，位特进。卒，子无忌嗣，亦传家学，博物多识，顺帝时，为侍中屯骑校尉。永和元年，诏无忌与议郎黄景校定中书《五经》、诸子百家、艺术。元嘉中，桓帝复诏无忌与黄景、崔寔等共撰《汉记》。又自采集古今，删著事要，号曰《伏侯注》。无忌卒，子质嗣，官至大司农。质卒，子完嗣，尚桓帝女阳安长公主。女为孝献皇后。曹操杀后，诛伏氏，国除。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "初，自伏生已后，世传经学，清静无竞，故东州号为“伏不斗”云。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "隆字伯文，少以节操立名，仕郡督邮。建武二年，诣怀宫，光武甚亲接之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "时，张步兄弟各拥强兵，据有齐地，拜隆为太中大夫，持节使青、徐二州，招降郡国。隆移檄告曰“乃者，猾臣王莽，杀帝盗位。宗室兴兵，除乱诛莽，故群下推立圣公，以主宗庙。而任用贼臣，杀戮贤良，三王作乱，盗贼从横，忤逆天心，卒为赤眉所害。皇天祐汉，圣哲应期，陛下神武奋发，以少制众。故寻、邑以百万之军，溃散于昆阳，王郎以全赵之师，土崩于邯郸，大肜、高胡望旗消靡，铁胫、五校莫不摧破。梁王刘永，幸以宗室属籍，爵为侯王，不知厌足，自求祸弃，遂封爵牧守，造为诈逆。今虎牙大将军屯营十万，已拔睢阳，刘永奔迸，家已族矣，此诸君所闻也。不先自图，后悔何及”青、徐群盗得此惶怖，获索贼右师郎等六校即时皆降。张步遣使随隆，诣阙上书，献鳆鱼。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "其冬，拜隆光禄大夫，复使于步，并与新除青州牧守及都尉俱东，诏隆辄拜令长以下。隆招怀绥缉，多来降附。帝嘉其功，比之郦生。即拜步为东莱太守，而刘永复遣使立步为齐王。步贪受王爵，冘豫未决。隆晓譬曰“高祖与天下约，非刘氏不王，今可得为十万户侯耳”步欲留隆与共守二州，隆不听，求得反命，步遂执隆而受永封。隆遣间使上书曰“臣隆奉使无状，受执凶逆，虽在困厄，授命不顾。又吏人知步反畔，心不附之，愿以时进兵，无以臣隆为念。臣隆得生到阙廷，受诛有司，此其大愿。若令没身寇手，以父母昆弟长累陛下。陛下与皇后、太子永享万国，与天无极”帝得隆奏，召父湛流涕以示之曰“隆可谓有苏武之节。恨不且许而遽求还也”其后步遂杀之，时人莫不怜哀焉。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "五年，张步平，车驾幸北海，诏隆中弟咸收隆丧，赐给棺敛，太中大夫护送丧事，诏告琅邪作冢，以子瑗为郎中。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "侯霸字君房，河南密人也。族父渊，以宦者有才辩，任职元帝时，佐右显等领中书，号曰大常侍。成帝时，任霸为太子舍人。霸矜严有威容，家累千金，不事产业。笃志好学，师事九江太守房元，治《谷梁春秋》，为元都讲。王莽初，王威司命陈崇举霸德行，迁随宰。县界旷远，滨带江湖，而亡命者多为寇盗。霸到，即案诛豪猾，分捕山贼，县中清静。再迁为执法刺奸，纠案势位者，无所疑惮。后为淮平大尹，政理有能名。及王莽之败，霸保固自守，卒全一郡。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "更始元年，遣使征霸，百姓老弱相携号哭，遮使者车，或当道而卧。皆曰“愿乞侯君复留期年”民至乃戒乳妇勿得举子，侯君当去，必不能合。使者虑霸就征，临淮必乱，不敢授玺书，具以状闻。会更始败，道路不通。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "建武四年，光武征霸与车驾会寿春，拜尚书令。时无故典，朝廷又少旧臣，霸明习故事，收录遗文，条奏前世善政法度有益于时者，皆施行之。每春下宽大之诏，奉四时之令，皆霸所建也。明年，代伏湛为大司徒，封关内侯。在位明察守正，奉公不回。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "十三年，霸薨，帝深伤惜之，亲自临吊。下诏曰“惟霸积善清洁。视事九年。汉家旧制，丞相拜曰，封为列侯。朕以军师暴露，功臣未封，缘忠臣之义，不欲相逾，未及爵命，奄然而终。呜呼哀哉”于是追封谥霸则乡哀侯，食邑二千六百户。子昱嗣。临淮吏人共为立祠，四时祭焉。以沛郡太守韩歆代霸为大司徒。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "歆字翁君，南阳人，以从攻伐有功，封扶阳侯。好直言，无隐讳，帝每不能容。尝因朝会，闻帝读隗嚣、公孙述相与书，歆曰“亡国之君皆有才，桀、纣亦有才”帝大怒，以为激发。歆又证岁将饑凶，指天画地，言甚刚切，坐免归田里。帝犹不释，复遣使宣诏责之。司隶校尉鲍永固请不能得，歆及子婴竟自杀。歆素有重名，死非其罪，众多不厌，帝乃追赐钱谷，以成礼葬之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "后千乘欧阳歙、清河戴涉相代为大司徒，坐事下狱死，自是大臣难居相任。其后，河内蔡茂、京兆玉况、魏郡冯勤，皆得薨位。况字文伯，性聪敏，为陈留太守，以德行化人，迁司徒，四年薨。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "昱后徒封於陵侯，永平中兼太仆。昱卒，子建嗣。建卒，子昌嗣。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "宋弘字仲子，京兆长安人也。父尚，成帝时至少府。哀帝立，以不附董贤，违忤抵罪。弘少而温顺，哀、平间作侍中，王莽时为共工。赤眉入长安，遣使征弘，逼迫不得已，行至渭桥，自投于水，家人救得出，因佯死获免。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "光武即位，征拜太中大夫。建武二年，代王梁为大司空，封栒邑侯。所得租奉分赡九族，家无资产，以清行致称。徙封宣平侯。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "帝尝问弘通博之士，弘乃荐沛国醒谭才学洽闻，几能及杨雄、刘向父子。于是召谭拜议郎、给事中。帝每宴，辄令鼓琴，好其繁声。弘闻之不悦，悔于荐举，伺谭内出，正朝服坐府上，遣吏召之。谭至，不与席而让之曰“吾所以荐子者，欲令辅国家以道德也，而今数进郑声以乱《雅》、《颂》，非忠正者也。能自改邪。将令相举以法乎”谭顿首辞谢，良久乃遣之。后大会群臣，帝使谭鼓琴，谭见弘，失其常度。帝怪而问之。弘乃离席免冠谢曰“臣所以荐醒谭者，望能以忠正导主，而令朝廷耽悦郑声，臣之罪也”帝改容谢，使反服，其后遂不复令谭给事中。弘推进贤士冯翊桓梁三十馀人，或相及为公卿者。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "弘当宴见，御坐新屏风，图画列女，帝数顾视之。弘正容言曰“未见好德如好色者”帝即为彻之。笑谓弘曰“闻义则服，可乎”对曰“陛下进德，臣不胜其喜”",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "时帝姊湖阳公主新寡，帝与共论朝臣，微观其竭。主曰“宋公威容德器，群臣莫及”帝曰“方且图之”后弘被引见，帝令主坐屏风后，因谓弘曰“谚言贵易交，富易妻，人情乎”弘曰“臣闻贫贱之知不可忘，糟糠之妻不下堂”帝顾谓主曰“事不谐矣”",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "弘在位五年，坐考上党太守无所据，免归第。数年卒，无子，国除。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "弘弟嵩，以刚强孝烈著名，官至河南尹。嵩子由，元和间为太尉，坐阿党窦宪，策免归本郡，自杀。由二子：汉、登。登在《儒林传》。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "汉字仲和，以经行著名，举茂才，四迁西河太守。永建元年，为东平相、度辽将军，立名节，以威恩著称。迁太仆，上病自乞，拜太中大夫，卒。策曰“太中大夫宋汉，清修雪白，正直无邪。前在方外，仍统军实，怀柔异类，莫匪嘉绩，戎车载戢，边人用宁。予录乃勋，引登九列。因病退让，守约弥坚，将授三事，未克而终。朝廷愍悼，怛其怆然。《诗》不云乎：肇敏戎功，用锡尔祉。其令将相大夫会葬，加赐钱十万，及其在殡，以全素丝羔羊之洁焉”",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "子则，字元矩，为鄢陵令，亦有名迹。拔同郡韦著、扶风法真，称为知人。则子年十岁，与苍头共弩射，苍头弦断矢激，误中之，即死。奴叩头就诛，则察而恕之。颍川荀爽深以为美，时人亦服焉。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "论曰：中兴以后，居台相总权衡多矣，其能以任职取名者，岂非先远业后小数哉。故惠公造次，急于乡射之礼。君房入朝，先奏宽大之令。夫器博者无近用，道长者其功远，盖志士仁人所为根心者也。君子以之得，固贵矣。以之失，亦得矣。宋弘止繁声，戒淫色，其有《关雎》之风乎。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "蔡茂字子礼，河内怀人也。哀、平间以儒学显，征试博士，对策陈灾异，以高等擢拜议郎，迁侍中。遇王莽居摄，以病自免，不仕莽朝。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "会天下扰乱，茂素与窦融善，因避难归之。融欲以为张掖太守，固辞不就。每所饷给，计口取足而已。后与融俱征，复拜议郎，再迁广汉太守，有政绩称。时阴氏宾客在郡界多犯吏禁，茂辄纠案，无所回避。会洛阳令董宣举纠湖阳公主，帝始怒收宣，既而赦之。茂喜宣刚正，欲令朝廷禁制贵戚，乃上书曰“臣闻兴化致教，必由进善。康国宁人，莫大理恶。陛下圣德系兴，再隆大命，即位以来，四海晏然。诚宜夙兴夜寐，虽休勿休。然顷者贵戚椒房之家，数因恩势，干犯吏禁，杀人不死，伤人不论。臣恐绳墨弃而不用，斧斤废而不举。近湖阳公主奴杀人西市，而与主共舆，出入宫省，逋罪积日，冤魂不报。洛阳令董宣，直道不顾，干主讨奸。陛下不先澄审，召欲加箠。当宣受怒之初，京师侧耳。及其蒙宥，天下试目。今者，外戚憍逸，宾客放滥，宜敕有司案理奸罪，使执平之吏永申其用，以厌远近不缉之情”光武纳之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "建武二十年，代戴涉为司徒，在职清俭匪懈。二十三年薨于位，时年七十二。赐东园梓棺，赙赠甚厚。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "茂初在广汉，梦坐大殿，极上有三穗禾，茂跳取之，得其中穗，辄复失之。以问主簿郭贺，贺离席庆曰“大殿者，宫府之形象也。极而有禾，人臣之上禄也。取中穗，是中台之位也。于字禾失为秩，虽曰失之，乃所以得禄秩也。衮职有阙，君其补之”旬月而茂征焉，乃辟贺为掾。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "贺字乔卿，洛人。祖父坚伯，父游君，并修清节，不仕王莽。贺能明法，累官，建武中为尚书令，在职六年，晓习故事，多所匡益。拜荆州刺史，引见赏赐，恩宠隆异，及到宫，有殊政。百姓便之，歌曰“厥德仁明郭乔卿，忠正朝廷上下平”显宗巡狩到南阳，特见嗟叹，赐以三公之服，黼黻冕旒。敕行部去襜帷，使百姓见其容服，以章有德。每所经过，吏人指以相示，莫不荣之。永平四年，征拜河南尹，以清静称。在官三年卒，诏书慜惜，赐车一乘，钱四十万。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "冯勤字伟伯，魏郡繁阳人也。曾祖父扬，宣帝时为弘农太守。有八子，皆为二千石，赵魏间荣之，号曰“万石君”焉。兄弟形皆伟壮，唯勤祖父偃，长不满七尺，常自耻短陋，恐子孙之似也，乃为子伉娶长妻。伉生勤，长八尺三寸。八岁善计。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "初为太守铫期功曹，有高能称。期常从光武征伐，政事一以委勤。勤同县冯巡等举兵应光武，谋未成而为豪右焦廉等所反，勤乃率将老母、兄弟及宗亲归期，期悉以为腹心，荐于光武。初未被用，后乃除为郎中，给事尚书。以图议军粮，在事精勤，遂见亲识。每引进，帝辄顾谓左右曰“佳乎吏也”由是使典诸侯封事。勤差量功次轻重，国土远近，地势丰薄，不相逾越，莫不厌服焉。自是封爵之制，非勤不定。帝益以为能，尚书众事，皆令总录之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "司徒侯霸荐前梁令阎杨。杨素有讥议，帝常嫌之，既见霸奏，疑其有奸，大怒，赐霸玺书曰“崇山、幽都何可偶，黄钺一下无处所。欲以身试法邪。将杀身以成仁邪”使勤奉策至司徒府。勤还，陈霸本意，申释事理，帝意稍解，拜勤尚书仆射。职事十五年，以勤劳赐爵关内侯。迁尚书令，拜大司农，三岁迁司徒。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "先是，三公多见罪退，帝贤勤，欲令以善自终，乃因宴见从容戒之曰“朱浮上不忠于君，下陵轹同列，竟以中伤至今，死生吉凶未可知，岂不惜哉。人臣放逐受诛，虽复追加赏赐赙祭，不足以偿不訾之身。忠臣孝子，览照前世，以为镜诫。能尽忠于国，事君无二，则爵赏光乎当世，功名列于不朽，可不勉哉”勤愈恭约尽忠，号称任职。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "勤母年八十，每会见，诏敕勿拜，令御者扶上殿，顾谓诸王主曰“使勤贵宠者，此母也”其见亲重如此。中元元年，薨，帝悼惜之，使者吊祠，赐东园秘器，赗赠有加。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "勤七子。长子宗嗣，至张掖属国都尉。中子顺，尚平阳长公主，终于大鸿胪。建初八年，以顺中子奋袭主爵为平阳侯，薨，无子。永元七年，诏书复封奋兄羽林右监劲为平阳侯，奉公主之祀。奋弟由，黄门侍郎，尚平安公主。劲薨，子卯嗣。卯延光中为侍中，薨，子留嗣。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "赵憙字伯阳，南阳宛人也。少有节操。从兄为人所杀，无子，憙年十五，常思报之。乃挟兵结客，后遂往复仇。而仇家皆疾病，无相距者。憙以因疾报杀，非仁者心，且释之而去。顾谓仇曰“尔曹若健，远相避也”仇皆卧自搏。后病愈，悉自缚诣憙，憙不与相见，后竟杀之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "更始即位，舞阴大姓李氏拥城不下，更始遣柱天将军李宝降之，不肯，云“闻宛之赵氏有孤孙憙，信义著名，愿得降之”更始乃征憙。憙年未二十，既引见，更始笑曰“茧栗犊，岂能负重致远乎”即除为郎中，行偏将军事，使诣舞阴，而李氏遂降。憙因进入颍川，击诸不下者，历汝南界，还宛。更始大悦，谓憙曰“卿名家驹，努力勉之”会王莽遣王寻、王邑将兵出关，更始乃拜憙为五威偏将军，使助诸将拒寻、邑于昆阳。光武破寻、邑，憙被创，有战劳，还拜中郎将，封勇功侯。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "更始败，憙为赤眉兵所围，迫急，乃逾屋亡走，与所友善韩仲伯等数十人，携小弱，越山阻，径出武关。仲伯以妇色美，虑有强暴者，而已受其害，欲弃之于道。憙责怒不听，因以泥涂伯仲妇面，载以鹿车，身自推之。每道逢贼，或欲逼略，憙辄言其病状，以此得免。既入丹水，遇更始亲属，皆裸跣涂炭，饑困不能前。憙见之悲感，所装缣制资粮，悉以与之，将护归乡里。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "时，邓奉反于南阳，憙素与奉善，数遗书切责之，而谗者因方憙与奉合谋，帝以为疑。及奉败，帝得憙书，乃惊曰“赵憙真长者也”即征憙，引见，赐鞍马，待诏公车。时，江南未宾，道路不通，以憙守简阳侯相。憙不肯受兵，单车驰之简阳。吏民不欲内憙憙，憙乃告譬，呼城中大人，示以国家威信，其帅即开门面缚自归，由是诸营壁悉降。荆州牧奏憙才任理剧，诏以为平林侯相。攻击群贼，安集已降者，县邑平定。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "后拜怀令。大姓李子春先为琅邪相，豪猾并兼，为人所患。憙下车，闻其二孙杀人事未发觉，即穷诘其奸，收考子春，二孙自杀。京师为请者数十，终不听。时，赵王良疾病将终，车驾亲临王，问所欲言。王曰“素与李子春厚，今犯罪，怀令赵憙欲杀之，愿乞其命”帝曰“吏奉法，律不可枉也，更道它所欲”王无复言。既薨，帝追感赵王，乃贳出子春。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "其年，迁憙平原太守。时，平原多盗贼，憙与诸郡讨捕，斩其渠帅，馀党当坐者数千人。憙上言“恶恶止其身，可一切徙京师近郡”帝从之，乃悉移置颍川、陈留。于是擢举义行，诛锄奸恶。后青州大蝗，侵入平原界辄死，岁屡有年，百姓歌之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "二十六年，帝延集内戚宴会，欢甚，诸夫人各各前言“赵憙笃义多恩，往遭赤眉出长安，皆为憙所济活”。帝甚嘉之。后征憙入为太仆，引见谓曰“卿非但为英雄所保也，妇人亦怀卿之恩”厚加赏赐。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "二十七年，拜太尉，赐爵关内侯。时，南单于称臣，乌桓、鲜插并来入朝，帝令憙典边事，思为久长规。憙上复缘边诸郡，幽、并二州由是而定。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "三十年，憙上言宜封禅，正三雍之礼。中元元年，从封泰山。及帝崩，憙受遗诏，典丧礼。是时，藩王皆在京师，自王莽篡乱，旧典不存，皇太子与东海王等杂止同席，宪章无序。憙乃正色，横剑殿阶，扶下诸王，以明尊卑。时，藩国官属出入宫省，与百僚无别，憙乃表奏谒者将护，分止它县，诸王并令就邸，唯朝晡入临。整礼仪，严门卫，内外肃然。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "永平元年，封节乡侯。三年春，坐考中山相薛脩事不实免。其冬，代窦融为卫尉。八年，代虞延行太尉事，居府如真。后遭母忧，上疏乞身行丧礼，显宗不许，遣使者为释服，赏赐恩宠甚渥。憙内典宿卫，外干宰职，正身立朝，未尝懈惰。及帝崩，复典丧事，再奉大行，礼事修举。肃宗即位，进为太傅，录尚书事。擢诸子为郎吏者七人。长子代，给事黄门。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "建初五年，憙疾病，帝亲幸视。及薨，车驾往临吊。时年八十四。谥曰正侯。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "子代嗣，官至越骑校尉。永元中，副行征西将军刘尚征羌，坐事下狱，疾病物故。和帝怜之，赐秘器钱布，赠越骑校尉、节乡侯印绶。子直嗣，官至步兵校尉。直卒，子淑嗣，无子，国除。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "牟融字子优，北海安丘人也。少博学，以《大夏侯尚书》教授，门徒数百人，名称州里。以司徒茂才为丰令，视事三年，县无狱讼，为州郡最。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "司徒范迁荐融忠正公方，经行纯备，宜在本朝，并上其理状。永平五年，入代鲍昱为司隶校尉，多所举正，百僚敬惮之。八年，代包咸为大鸿胪。十一年，代鲑阳鸿为大司农。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "是时，显宗方勤万机，公卿数朝会，每辄延谋政事，判折狱讼。融经明才高，善论议，朝廷皆服其能。帝数嗟叹，以为才堪宰相。明年，代伏恭为司空，举动方重，甚得大臣节。肃宗即位，以融先朝名臣，代赵憙为太尉，与憙参录尚书事。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "建初四年薨，车驾亲临其丧。时融长子麟归乡里，帝以其馀子幼弱，敕太尉掾史教其威仪进止，赠赗恩宠笃密焉。又赐冢茔地于显节陵下，除麟为郎。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "韦彪字孟达，扶风平陵人也。高祖贤，宣帝时为丞相。祖赏，哀帝时为大司马。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "彪孝行纯至，父母卒，哀毁三年，不出庐寝。服竟，赢瘠骨立异形，医疗数年乃起。好学洽闻，雅称儒宗。建武末，举孝廉，除郎中，以病免，复归教授。安贫乐道，恬于进趣，三辅诸儒莫不慕仰之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "显宗闻彪名，永平六年，召拜谒者，赐以车马衣服，三迁魏郡太守。肃宗即位，以病免。征为左中郎将、长乐卫尉，数陈政术，每归宽厚。比上疏乞骸骨，拜为奉车都尉，秩中二千石，赏赐恩宠，俟于亲戚。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "建初七年，车驾西巡府，以彪行太常从，数召入，问以三辅旧事，礼仪风俗。彪因建言“今西巡旧都，宜追录高祖、中宗功臣、褒显先勋，纪其子孙”帝纳之。行至长安，乃制诏京兆尹、右扶风求萧何、霍光后。时光无苗裔，唯封何末孙熊为酂侯。建初二年已封曹参后曹湛为平阳侯，故不复及焉。乃厚赐彪钱珍羞食物，使归平陵上冢。还，拜大鸿胪。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "是时，陈事者多言郡国贡举率非功次，故守职益懈而吏事浸疏，咎在州郡。有诏下公卿朝臣议。彪上议曰“伏惟明诏，忧劳百姓，垂恩选举，务得其人。夫国以简贤为务，贤以孝行为首。孔子曰：事亲孝故忠可移于君，是以求忠臣必于孝子之门。夫人才行少能相兼，是以孟公绰优于赵、魏老，不可以为滕、薛大夫。忠孝之人，持心近厚。锻炼之吏，持心近薄。三代之所以直道而行者，在其所以磨之故也。士宜以才行为先，不可纯以阀阅。然其要归，在于选二千石。二千石贤，则贡举皆得其人矣”帝深纳之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "彪以世承二帝吏化之后，多以苛刻为能，又置官选职，不必以才，因盛夏多寒，上疏谏曰“臣闻政化之本，必顺阴阳。伏见立夏以来，当暑而寒，殆以刑罚刻急，郡国不奉时令之所致也。农人急于务而苛吏夺其时，赋发充常调而贪吏割其财，此其巨患也。夫欲急人所务，当先除其所患。天下枢要，在于尚书，尚书之选，岂可不重。而间者多从郎官超升此位，虽晓习文法，长于应对，然察察小慧，类无大能。宜简尝历州宰素有名者，虽进退舒迟，时有不逮，然端心向公，奉职周密。宜鉴啬夫捷急之对，沉思绛侯木讷之功也。往时楚狱大起，故置令史以助郎职，而类多小人，好为奸利。今者务简，可皆停省。又谏议之职，应用公直之士，通财謇正，有补益于朝者。今或从征试辈为大夫。又御史外迁，动据州郡。并宜清选其任，责以言绩。其二千石视事虽久，而为吏民所便安者，宜增秩重赏，勿妄迁徙。惟留圣心”书奏，帝纳之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "元和二年春，东巡狩，以彪行司徒事从行。还，以病乞身，帝遣小黄门、太医问病，赐以食物。彪遂称困笃。章和二年夏，使谒者策诏曰“彪以将相之裔，勤身饬行，出自州里，在位历载。中被笃疾，连上求退。君年在耆艾，不可复以加增，恐职事烦碎，重有损焉。其上大鸿胪印绶。其遣太子舍人诣中臧府，受赐钱二十万”永元元年，卒，诏尚书“故大鸿胪韦彪，在位无愆，方欲录用，奄忽而卒。其赐钱二十万，布百匹，谷三千斛”",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "彪清俭好施，禄赐分与宗族，家无馀财，著书十二篇，号曰《韦卿子》。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "族子义，义字季节。高祖父玄成，元帝时为丞相。初，彪独徙扶风，故义犹为京兆杜陵人焉。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "兄顺，字淑文，平舆令。有高名。次兄豹，字季明。数辟公府，辄以事去。司徒刘恺复辟之，谓曰“卿以轻好去就，爵位不跻。今岁垂尽，当选御史，意在相荐，子其宿留乎”豹曰“犬马齿衰，旅力已劣，仰慕崇恩，故未能自割。且眩瞀滞疾，不堪久待，选荐之私，非所敢当”遂跣而起。恺追之，径去不顾。安帝西巡，征拜议郎。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "义少与二兄齐名，初仕州郡。太傅桓焉辟举理剧，为广都长，甘陵、陈二县令，政甚有绩，官曹无事，牢狱空虚。数上书顺帝，陈宜依古典，考功黜陟，征集名儒，大定其制。又讥切左右，贬刺窦氏。言既无感，而久抑不迁，以兄顺丧去官。比辟公府，不就。广都为生立庙。及卒，三县吏民为义举哀，若丧考妣。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "豹子著，字休明。少以经行知名，不应州郡之命。大将军梁冀辟，不就。延熹二年，桓帝公车备礼征，至霸陵，称病归，乃入云阳山，采药不反。有司举奏加罪，帝特原之。复诏京兆尹重以礼敦劝，著遂不就征。灵帝即位，中常侍曹节以陈蕃、窦氏既诛，海内多怨，欲借宠时贤以为名，白帝就家拜著东海相。诏书逼切，不得已，解巾之郡。政任威刑，为受罚者所奏，坐论输左校。又后妻骄姿乱政，以之失名，竟归，为奸人所害，隐者耻之。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十六·伏侯宋蔡冯赵牟韦列传第十六",
    "text": "赞曰“湛、霸奋庸，维宁两邦。淮人孺慕，徐寇要降。弘实体远，仁不忘本。憙政多迹，彪明理损。牟公简帝，身终上衮。",
    "chapter_url": "https://duguoxue.com/ershisishi/3336.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "宣秉字巨公，冯翊云阳人也。少修高节，显名三辅。哀、平际，见王氏据权专政，侵削宗室，有逆乱萌，遂隐遁深山，州郡连召，常称疾不仕。王莽为宰衡，辟命不应。及莽篡位，又遣使者征之，秉固称疾病。更始即位，征为侍中。建武元年，拜御史中丞。光武特诏御史中丞与司隶校尉、尚书令会同并专席而坐，故京师号曰“三独坐”。明年，迁司隶校尉。务举大纲，简略苛细，百僚敬之。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "秉性节约，常服布被，蔬食瓦器。帝尝幸其府舍，见而叹曰“楚国二龚，不如云阳宣巨公”即赐布帛帐帷什物。四年，拜大司徒司直。所得禄奉，辄以收养亲族。其孤弱者，分与田地，自无担石之储。六年，卒于官，帝敏惜之，除子彪为郎。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "张湛字子孝，扶风平陵人也。矜严好礼，动止有则，居处幽室，必自修整，虽遇妻子，若严君焉。及在乡党，详言正色，三辅以为仪表。人或谓湛伪诈，湛闻而笑曰“我诚诈也。人皆诈恶，我独诈善，不亦可乎”",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "成、哀间，为二千石。王莽时，历太守、都尉。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "建武初，为左冯翊，在郡修典礼，设条教，政化大行。后告归平陵，望寺门而步。主簿进曰“明府位尊德重，不宜自轻”湛曰“《礼》，下公门，轼辂马。孔子于乡党，恂恂如也。父母之国，所宜尽礼，何谓轻哉”",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "五年，拜光禄勋。光武临朝，或有惰容，湛辄陈谏其失。常乘白马，帝每见湛，辄言“白马生且复谏矣”。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "七年，以病乞身，拜光禄大夫，代王丹为太子太傅。及郭后废，因称疾不朝，拜太中大夫，居中东门候舍，故时人号曰中东门君。帝数存问赏赐。后大徒戴涉被诛，帝强起湛以代之。湛至朝堂，遗失溲便，因自陈疾笃，不能复任朝事，遂罢之。后数年，卒于家。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "王丹字仲回，京兆下邽人也。哀、平时，仕州郡。王莽时，连征不至。家累千金，隐居养志，好施周急。每岁农时，辄载酒肴于田间，候勤者而劳之。其堕懒者，耻不致丹，皆兼功自厉。邑聚相率，以致殷富。其轻黠游荡废业为患者，辄晓其父兄，使黜责之。没者则赙给，亲自将护。其有遭丧忧者，辄待丹为办，乡邻以为常。行之十馀年，其化大洽，风俗以笃。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "丹资性方洁，疾恶强豪。时，河南太守同郡陈遵，关西之大侠也。其友人丧亲，遵为护丧事，赙助甚丰。丹乃怀缣一匹，陈之于主人前，曰“如丹此缣，出自机杼”遵闻而有惭色。自以知名，欲结交于丹，丹拒而不许。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "会前将军邓禹西征关中，军粮乏，丹率宗族上表二千斛。禹在领左冯翊，称疾不视事，免归。后征为太子少傅。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "时，大司徒侯霸欲与交友，及丹被征，遣子昱候于道。昱迎拜车下，丹下答之。昱曰“家公欲与君结交，何为见拜”丹曰“君房有是言，丹未之许也”",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "丹子有同门生丧家，家在中山，白丹欲往奔慰。结侣将行，丹怒而挞之，令寄缣以祠焉。或问其故，丹曰“交道之难，未易言也。世称管、鲍，次则王、贡。张、陈凶其终，萧，朱隙其末，故知全之者鲜矣”时人服其言。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "客初有荐士于丹者，因选举之，而后所举者陷罪，丹坐以免。客惭惧自绝，而丹终无所言。寻复征为太子太傅，乃呼客谓曰“子之自绝，何量丹之薄也”不为设食以罚之，相待如旧。其后逊位，卒于家。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "王良字仲子，东海兰陵人也。少好学，习《小夏侯尚书》。王莽时，寝病不仕，教授诸生千馀人。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "建武二年，大司马吴汉辟，不应。三年，征拜谏议太夫，数有忠言，以礼进止，朝廷敬之。迁沛郡太守。至蕲县，称病不之府，官属皆随就之，良遂上疾笃，乞骸骨，征拜太中大夫。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "六年，代宣秉为大司徒司直。在位恭俭，妻子不入官舍，布被瓦器。时，司徒史鲍恢以事到东海，过候其家，而良妻布裙曳柴，从田中归。恢告曰“我司徒史也，故来受书，欲见夫人”妻曰“妾是也。若掾，无书”恢乃下拜，叹息而还，闻者莫不嘉之。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "后以病归，一岁复征，至荥阳，疾笃不任进道，乃过其友人。友人不肯见，曰“不有忠言奇谋而取大位，何其往来屑屑不惮烦也”遂拒之。良惭，自后连征，辄称病。诏以玄纁聘之，遂不应。后光武幸兰陵，遣使者问良所苦疾，不能言对。诏复其子孙邑中徭役，卒于家。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "论曰：夫利仁者或借仁以从利，体义者不期体以合义。季文子妾不衣帛，鲁人以为美谈。公孙弘身服布被，汲黯讥其多诈。事实未殊而誉毁别议。何也。将体之与利之异乎。宣秉、王良处位优重，而秉甘疏薄，良妻荷薪，可谓行过乎俭。然当世咨其清，人君高其节，岂非临之以诚哉。语曰“同言而信，则信在言前。同令而行，则诚在令外”不其然乎。张湛不屑矜伪之诮，斯不伪矣。王丹难于交执之道，斯知交矣。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "杜林字伯山，扶风茂陵人也。父邺，成、哀间为凉州刺史。林少好学沉深，家既多书，又外氏张竦父子喜文采，林从竦受学，博洽多闻，时称通儒。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "初为郡吏。王莽败，盗贼起，林与弟成及同郡范逡、孟冀等，将细弱俱客河西。道逢贼数千人，遂掠取财装，褫夺衣服，拔刃向林等将欲杀之。冀仰曰“愿一言而死。将军知天神乎。赤眉兵众百万，所向无前，而残贼不道，卒至破败。今将军以数千之众，欲规霸王之事，不行仁恩而反遵覆车，不畏天乎”贼遂释之，俱免于难。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "隗嚣素闻林志节，深相敬待，以为持书平。后因疾告去，辞还禄食。嚣复欲令强起，遂称笃。嚣意虽相望，且欲优容之，乃出令曰“杜伯山天子所不能臣，诸侯所不能友，盖伯夷、叔齐耻食周粟。今且从师友之位，须道开通，使顺所志”林虽拘于嚣，而终不屈节。建武六年，弟成物故，嚣乃听林持丧东归。既遣而悔，追令刺客杨贤于陇坻遮杀之。贤见林身推鹿车，载致弟丧，乃叹曰“当今之世，谁能行义。我虽小人，何忍杀义士”因亡去。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "光武闻林已还三辅，乃征拜侍御史，引见，问以经书故旧及西州事，甚悦之，赐车马衣被。群寮知林以名德用，甚尊惮之。京师士大夫，咸推其博洽。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "河南郑兴、东海卫宏等，皆长于古学。兴尝师事刘歆，林既遇之，欣然言曰“林得兴等固谐矣，使宏得林，且有以益之”及宏见林，暗然而服。济南徐巡，始师事宏，后皆更受林学。林前于西州得漆书《古文尚书》一卷，常宝爱之，虽遭难困，握持不离身。出以示宏等曰“林流离兵乱，常恐斯经将绝。何意东海卫子、济南徐生复能传之，是道竟不坠于地也。古文虽不合时务，然愿诸生无悔所学”宏、巡益重之，于是古文遂行。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "明年，大议郊祀制，多以为周郊后稷，汉当祀尧。诏复下公卿议，议者佥同，帝亦然之。林独以为周室之兴，祚由后稷，汉业特起，功不缘尧。祖宗故事，所宜因循。定从林议。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "后代王良为大司徒司直。林荐同郡范逡、赵秉、申屠刚及陇西牛邯等，皆被擢用，士多归之。十一年，司直官罢，以林代郭宪为光禄勋。内奉宿卫，外总三署，周密敬慎，选举称平。郎有好学者，辄见诱进，朝夕满堂。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "十四年，群臣上言“古者肉刑严重，则人畏法令。今宪律轻薄，故奸轨不胜。宜增科禁，以防其源”诏下公卿。林奏曰“夫人情挫辱，则义节之风损，法防繁多，则敬免之行兴。孔子曰：导之以政，齐之以刑，民免而无耻。导之以德，齐之以礼，有耻且格。古之明王，深识远虑，动居其厚，不务多辟，周之五刑，不过三千。大汉初兴，详鉴失得，故破矩为圆，斫雕为朴，蠲除苛政，更立疏网，海内欢欣，人怀宽德。及至其后，渐以滋章，吹毛索疵，诋欺无限。果桃菜茹之馈，集以成臧，小事无妨于义，以为大戮，故国无廉士，家无完行。至于法不能禁，令不能止，上下相遁。为敝弥深。臣愚以为宜如旧制，不合翻移”帝从之。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "后皇太子彊求乞自退，封东海王，故重选官属，以林为王傅。从驾南巡狩。时诸王傅数被引命，或多交游，不得应诏。唯林守慎，有召必至。馀人虽不见谴，而林特受赏赐，又辞不敢受，帝益重之。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "明年，代丁恭为少府。二十二年，复为光禄勋。顷之，代朱浮为大司空。博雅多通，称为任职相。明年薨，帝亲自临丧送葬，除子乔为郎。诏曰“公侯子孙，必复其始，贤者之后，宜宰城邑。其以乔为丹水长”",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "论曰：夫威强以自御，力损则身危。饰诈以图己，诈穷则道屈。而忠信笃敬，蛮貊行焉者，诚以德之感物厚矣。故赵孟怀忠，匹夫成其仁。杜林行义，烈士假其命。《易》曰“人之所助者信”，有不诬矣。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "郭丹字少卿，南阳穰人也。父稚，成帝时为庐江太守，有清名。丹七岁而孤，小心孝顺，后母哀怜之，为鬻衣装，买产业。后从师长安，买符入函谷关，乃慨然叹曰“丹不乘使者车，终不出关”既至京师，常为都讲，诸儒咸敬重之。大司马严尤请丹，辞病不就。王莽又征之，遂与诸生逃于北地。更始二年，三公举丹贤能，征为谏议大夫，持节使归南阳，安集受降。丹自去家十有二年，果乘高车出关，如其志焉。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "更始败，诸将悉归光武，并获封爵。丹独保平氏不下，为更始发丧，衰绖尽哀。建武二年，遂潜逃去，敝衣间行，涉历险阻，求谒更始妻子，奉还节传，因归乡里。太守杜诗请为功曹，丹荐乡人长者自代而去。诗乃叹曰“昔明王兴化，卿士让位，今功曹推贤，可谓至德。敕以丹事编署黄堂，以为后法”",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "十三年，大司马吴汉辟举高第，再迁并州牧，有清平称。转使匈奴中郎将，迁左冯翊。永平三年，代李为司徒。在朝廉直公正，与侯霸、杜林、张湛、郭伋齐名相善。明年，坐考陇西太守邓融事无所据，策免。五年，卒于家，时年八十七。以河南尹范迁有清行，代为司徒。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "迁字子庐，沛国人，初为渔阳太守，以智略安边，匈奴不敢入界。及在公辅，有宅数亩，田不过一顷，复推与兄子。其妻尝谓曰“君有四子而无立锥之地，可余奉禄，以为后世业”迁曰“吾备位大臣而蓄财求利，何以示后世”在位四年薨，家无担石焉。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "后显宗因朝会问群臣“郭丹家今何如”宗正刘匡对曰“昔孙叔敖相楚，马不秣粟，妻不衣帛，子孙竟蒙寝丘之封。丹出典州郡，入为三公，而家无遗产，子孙困匮”帝乃下南阳访求其嗣。长子宇，官至常山太守。少子济，赵相。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "吴良字大仪，齐国临淄人也。初为郡吏，岁旦与掾史入贺，门下掾王望举觞上寿，诌称太守功德。良于下坐勃然进曰“望佞邪之人，欺诌无状，愿勿受其觞”太守敛容而止。宴罢，转良为功曹。耻以言受进，终不肯谒。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "时，骠骑将军东平王苍闻而辟之，署为西曹。苍甚相敬受，上疏荐良曰“臣闻为国所重，必在得人。报恩之义，莫大荐士。窃见臣府西曹掾齐国吴良，资质敦固，公方廉恪，躬俭安贫，白首一节。又治《尚书》，学通师法，经任博士，行中表仪。宜备宿卫，以辅圣政。臣苍荣宠绝矣，忧责深大，私慕公叔同升之义，惧于臧文窃位之罪，敢秉愚瞽，犯冒严禁”显宗以示公卿曰“前以事见良，须发皓然，衣冠甚伟。夫荐贤助国，宰相之职，萧何举韩信，设坛而拜，不复考试。今以良为议郎”",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "永平中，车驾近出，而信阳侯阴就干突禁卫，车府令徐匡钩就车，收御者送狱。诏书谴匡，匡乃自系。良上言曰“信阳侯就倚恃外戚，干犯乘舆，无人臣礼，为大不敬。匡执法守正，反下于理，臣恐圣化由是而弛”帝虽赦匡，犹左转良为即丘长。后迁司徒长史。每处大议，辄据经典，不希旨偶俗，以徼时誉。后坐事免，复拜议郎，卒于官。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "承宫字少子，琅邪姑幕人也。少孤，年八岁为人牧豕。乡里徐子盛者，以《春秋经》授诸生数百人，宫过息庐下，乐其业，因就听经，遂请留门下，为诸生拾薪。执苦数年，勤学不倦。经典既明，乃归家教授。遭天下丧乱，遂将诸生避地汉中，后与妻子之蒙阴山，肆力耕种。禾黍将孰，人有认之者，宫不与计，推之而去，由是显名。三府更辟，皆不应。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "永平中，征诣公车。车驾临辟雍，召宫拜博士，迁左中郎将。数纳忠言，陈政，论议切悫，朝臣惮其节，名播匈奴。时，北单于遣使求得见宫，显宗敕自整饰，宫对曰“夷狄眩名，非识实者也。臣状丑，不可以示远，宜选有威容者”帝乃以大鸿胪魏应代之。十七年，拜侍中祭酒。建初元年，卒，肃宗褒叹，赐以冢地。妻上书乞归葬乡里，复赐钱三十万。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "郑均字仲虞，东平任城人也。少好黄、老书。兄为县吏，颇受礼遗，均数谏止，不听。即脱身为佣，岁馀，得钱帛，归以与兄。曰“物尽可复得，为吏坐臧，终身捐弃”兄感其言，遂为廉洁。均好义笃实，养寡嫂孤儿，恩礼敦至。常称病家廷，不应州郡辟召。郡将欲必致之，使县令谲将诣门，既至，卒不能屈。均于是客于濮阳。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "建初三年，司徒鲍昱辟之，后举直言，并不诣。六年，公车特征。再迁尚书，数纳忠言，肃宗敬重之。后以病乞骸骨，拜议郎，告归，因称病笃，帝赐以衣冠。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "元和元年，诏告庐江太守、东平相曰“议郎郑均，束脩安贫，恭俭节整，前在机密，以病致仕，守善贞固，黄发不怠。又前安邑令毛义，躬履逊让，比征辞病，淳洁之风，东州称仁。书不云乎：章厥有常，吉哉。其赐均、义谷各千斛，常以八月长吏存问，赐羊酒，显兹异行”明年，帝东巡过任城，乃幸均舍，敕赐尚书禄以终其身，故时人号为“白衣尚书”。永元中，卒于家。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "赵典字仲经，蜀郡成都人也。父戒，为太尉，桓帝立，以定策封厨亭侯。典少笃行隐约，博学经书，弟子自远方至。建和初，四府表荐，征拜议郎，侍讲禁内，再迁为侍中。时，帝欲广开鸿池，典谏曰“鸿池泛溉，已且百顷，犹复增而深之，非所以崇唐、虞之约己，遵孝之爱人也”帝纳其言而止。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "父卒，袭封。出为弘农太守，转右扶风。公事去官，征拜城门校尉，转将作大匠，迁少府，又转大鸿胪。时，恩泽诸侯以无劳受封，群臣不悦而莫敢谏，典独奏曰“夫无功而赏，劳者不劝，上忝下辱，乱象干度。且高祖之誓，非功臣不封。宜一切削免爵士，以存旧典”帝不从。顷之，转太仆，迁太常。朝廷每有灾异疑议，辄咨问之。典据经正对，无所曲折。每得赏赐，辄分与诸生之贫者。后以谏争违旨，免官就国。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "会帝崩，时禁藩国诸侯不得奔吊，典慨然曰“身从衣褐之中，致位上列。且鸟乌反哺报德，况于士邪”遂解印绶符策付县，而驰到京师。州郡及大鸿胪并执处其罪，而公卿百寮嘉典之义，表请以租自赎，诏书许之。再迁长乐少府、卫尉。公卿复表典笃学博闻，宜备国师。会病卒，使者吊祠。窦太后复遣使兼赠印绶，谥曰献侯。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "典兄子谦，谦弟温，相继为三公。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "谦字产信，初平元年，代黄琬为太尉。献帝迁都长安，以谦行车骑将军，为前置。明年病罢。复为司隶校尉。车师王侍子为董卓所爱，数犯法，谦收杀之。卓大怒，杀都官从事，而素敬惮谦，故不加罪。转为前将军，遣击白波贼，有功，封郫侯。李傕杀司徒王允，复代允为司徒。数月病免，拜尚书令。是年卒，谥曰忠侯。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "温字子柔，初为京兆丞，叹曰“大丈夫当雄飞，安能雌伏”遂弃官去。遭岁大饑，散家粮以振穷饿，所活万馀人。献帝西迁都，为侍中，同舆辇至长安，封江南亭侯，代杨彪为司空，免，顷之，复为司徒，录尚书事。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "时，李傕与郭汜相攻，傕遂虏掠禁省，动帝幸北坞，外内隔绝。傕素疑温不与己同，乃内温于坞中，又欲移乘舆于黄白城。温与傕书曰“公前托为董公报仇，然实屠陷王城，杀戮大臣，天下不可家见而户说也。今与郭汜争睚眦之隙，以成千钧之仇，人在涂炭，各不聊生。曾不改悟，遂成祸乱。朝廷仍下明诏，欲令和解。上命不行，威泽日损。而复欲移转乘舆，更幸非所，此诚老夫所不达也。于《易》，一为过，再为涉，三而弗改，灭其顶，凶。不如早共和解，引军还屯，上安万乘，下全人民，岂不幸甚”傕大怒，欲遣人杀温。李傕从弟应，温故掾也，谏之数日，乃获免。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "温从车驾都许。建安十三年，以辟司空曹操子丕为掾，操怒，奏温辟臣子弟，选举不实，免官。是岁卒，年七十二。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十七·宣张二王杜郭吴承郑赵列传第十七",
    "text": "赞曰：宣、郑、二王，奉身清方。杜林据古，张湛矜庄。典以义黜，宫由德扬。大仪鹄发，见表宪王。少卿志仕，终乘高箱。",
    "chapter_url": "https://duguoxue.com/ershisishi/3337.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "桓谭字君山，沛国相人也。父成帝时为太乐令。谭以父任为郎，因好音律，善鼓琴。博学多通，遍习《五经》，皆诂训大义，不为章句。能文章，尤好古学，数从刘歆、杨雄辩析疑异。性嗜倡乐，简易不修威仪，而憙非毁俗儒，由是多见排抵。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "哀、平间，位不过郎。傅皇后父孔乡侯晏深善于谭。是时，高安侯董贤宠幸，女弟为昭仪，皇后日已疏，晏嘿嘿不得意。谭进说曰“昔武帝欲立卫子夫，阴求陈皇后之过，而陈后终废，子夫竟立。今董贤至爱而女弟尤幸，殆将有子夫之变，可不忧哉”晏惊动，曰“然，为之奈何”谭曰“刑罚不能加无罪，邪枉不能胜正人。夫士以才智要君，女以媚道求主。皇后年少，希更艰难，或驱使医巫，外求方技，此不可不番。又君侯以后父尊重而多通宾客，必借以重势，贻致讥议。不如谢遣门徒，务执廉悫，此修己正家避祸之道也”晏曰“善”。遂罢遣常客，入白皇后，如谭所戒。后贤果风太医令真钦，使求傅氏罪过，遂逮后弟侍中喜，诏狱无所得，乃解，故傅氏终全于哀帝之时。及董贤为大司马，闻谭名，欲与之交。谭先奏书于贤，说以辅国保身之术，贤不能用，遂不与通。当王莽居摄篡弑之际，天下之士，莫不竟褒称德美，作符命以求容媚，谭独自守，默然无言。莽时为掌乐大夫，更始立，召拜太中大夫。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "世祖即位，征待诏，上书言事失旨，不用。后大司空宋弘荐谭，拜议郎给事中，因上疏陈时政所宜，曰：",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "臣闻国之废兴，在于政事。政事得失，由乎辅佐。辅佐贤明，则俊士充朝，而理合世务。辅佐不明，则论失时宜，而举多过事。夫有国之君，俱欲兴化建善，然而政道未理者，其所谓贤者异也。昔楚庄王问孙叔敖曰“寡人未得所以为国是也”叔敖曰“国之有是，众所恶也，恐王不能定也”王曰“不定独在君，亦在臣乎”对曰“居骄士，曰士非我无从富贵。士骄君，曰君非士无从安存。人君或至失国而不悟，士或至饑寒而不进。君臣不合，则国是无从定矣”庄王曰“善。愿相国与诸大夫共定国是也”盖善政者，视俗而施教，察失而立防，威德更兴，文武迭用，然后政调于时，而躁人可定。昔董仲舒言“理国譬若琴瑟，其不调者则解而更张”。夫更张难行，而拂众者亡，是故贾谊以才逐，而朝错以智死。世虽有殊能而终莫敢谈者，惧于前事也。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "且设法禁者，非能尽塞天下之奸，皆合众人之所欲也，大抵取便国利事多者，则可矣。夫张官置吏，以理万人，县赏设罚，以别善恶，恶人诛伤，则善人蒙福矣。今人相杀伤，虽已伏法，而私结怨仇，子孙相报，后忿深前，至于灭户殄业，而俗称豪健，故虽有怯弱，犹勉而行之，此为听人自理而无复法禁者也。今宜申明旧令，若已伏官诛而私相伤杀者，虽一身逃亡，皆徙家属于边，其相伤者，加常二等，不得雇山赎罪。如此，则仇怨自解，盗贼息矣。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "夫理国之道，举本业而抑末利，是以先帝禁人二业，锢商贾不得宦为吏，此所以抑并兼长廉耻也。今富商大贾，多放钱货，中家子弟，为之保役，趋走与臣仆等勤，收税与封君比入，是以众人慕效，不耕而食，至乃多通侈靡，以淫耳目。今可令诸商贾自相纠告，若非身力所得，皆以臧界告者。如此，则专役一已，不敢以货与人，事寡力弱，必归功田亩。田亩修，则谷入多而地力尽矣。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "又见法令决事，轻重不齐，或一事殊法，同罪异论，奸吏得因缘为市，所欲活则出生议，所欲陷则与死比，是为刑开二门也。今可令通义理明习法律者，校定科比，一其法度，班下郡国，蠲除故条。如此，天下知方，而狱无怨滥矣。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "书奏，不省。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "是时，帝方信谶，多以决定嫌疑。又酧赏少薄，天下不时安定。谭复上疏曰：",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "臣前献瞽言，未蒙诏报，不胜愤懑，冒死得陈。愚夫策谋，有益于政道者，以合人心而得事理也。凡人情忽于见事而贵于异闻，观先王之所记述，咸以仁义正道为本，非有奇怪虚诞之事。盖天道性命，圣人所难言也。自子贡以下，不得而闻，况后世浅儒，能通之乎。今诸巧慧小才伎数之人，增益图书，矫称谶记，以欺惑贪邪，诖误人主，焉可不抑远之哉。臣谭伏闻陛下穷折方士黄白之术，甚为明矣。而乃欲听纳谶记，又何误也。其事虽有时合，譬犹卜数只偶之类。陛下宜垂明听，发圣意，屏群小之曲说，述《五经》之正义，略雷同之俗语，详通人之雅谋。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "又臣闻安平则尊道术之士，有难则贵介胄之臣。今圣朝兴复祖统，为人臣主，而四方盗贼未尽归伏者，此权谋未得也。臣谭伏观陛下用兵，诸所降下，既无重赏以相恩诱，或至虏掠夺其财物，是以兵长渠率，各生孤疑，党辈连结，岁月不解。古人有言曰“天下皆知取之为取，而莫知与之为取”陛下诚能轻爵重赏，与士共之，则何招而不至，何说而不释，何向而不开，何征而不克。如此，则能以狭为广，以迟为速，亡者复存，失者复得矣。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "帝省奏，愈不悦。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "其后，有诏会议灵台所处，帝谓谭曰“吾欲以谶决之，何如”谭默然良久，曰“臣不读谶”帝问其故，谭复极言谶之非经。帝大怒曰“桓谭非圣无法，将下斩之”谭叩头流血，良久乃得解。出为六安郡丞，意忽忽不乐，道病卒，时年七十馀。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "初，谭著书言当世行事二十九篇，号曰《新论》，上书献之，世祖善焉。《琴道》一篇未成，肃宗使班固续成之。所著赋、诔、书、奏，凡二十六篇。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "元和中，肃宗行东巡狩，至沛，使使者祠谭冢，乡里以为荣。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "冯衍字敬通，京兆杜陵人也。祖野王，元帝时为大鸿胪。衍幼有奇才，年九岁，能诵《诗》，至二十而博通群书。王莽时，诸公多荐举之者，衍辞不肯仕。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "时，天下兵起，莽遣更始将军廉丹讨伐山东。丹辟衍为掾，与俱至定陶。莽追诏丹曰“仓廪尽矣，府库空矣，可以怒矣，可以战矣。将军受国重任，不捐身于中野，无以报恩塞责”丹惶恐，夜召衍，以书示之。衍因说丹曰“衍闻顺而成者，道之所大也。逆而功者，权之所贵也。是故期于有成，不问所由。论于大体，不守小节。昔逢丑父伏轼而使其君取饮，称于诸侯。郑祭仲立突而出忽，终得复位，美于《春秋》。盖以死易生，以存易亡，君子之道也。诡于众意，宁国存身，贤智之虑也。故《易》曰穷则变，变则通，通则久，是以自天祐之，吉，无不利。若夫知其不可而必行之，破军残众，无补于主，身死之日，负义于时，智者不为，勇者不行。且衍闻之，得时无怠。张良以五世相韩，椎秦始皇博浪之中，勇冠乎贲、育，名高乎太山。将军之先，为汉信臣。新室之兴，英俊不附。今海内溃乱，人怀汉德，甚于诗人思召公也，爱其甘棠，而况子孙乎。人所歌舞，天必从之。方今为将军计，莫若屯据大郡，镇抚吏士，砥厉其节，百里之内，牛酒日赐，纳雄桀之士，询忠智之谋，要将来之心，待从横之变，兴社稷之利，除万人之害，则福禄流于无穷，功烈著于不灭。何与军覆于中原，身膏于草野，功败名丧，耻及先祖哉。圣人转祸而为福，智士因败而为功，愿明公深计而无与俗同”丹不能从。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "进及睢阳，复说丹曰“盖闻明者见于无形，智者虑于未萌，况其昭{折曰}者乎。凡患生于所忽，祸发于细微，败不可悔，时不可失。公孙鞅曰：有高人之行，负非于世。有独见之虑，见赘于人。故信庸庸之论，破金石之策，袭当世之操，失高明之德。夫决者智之君也。疑者事之役也。时不重至，公勿再计”丹不听，遂进及无盐，与赤眉战死。衍乃亡命河东。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "更始二年，遣尚书仆射鲍永行大将军事，安集北方。衍因以计说永曰：",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "衍闻明君不恶切悫之言，以测幽冥之论。忠臣不顾争引之患，以达万机之变。是故君臣两兴，功名兼立，铭勒金石，令问不忘。今衍幸逢宽明之日，将值危言之时，岂敢拱默避罪，而不竭其诚哉。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "伏念天上离王莽之害久矣。始自东郡之师，继以西海之役，巴、蜀没于南夷，缘边破于北狄，远征万里，暴兵累年，祸拏未解，兵连不息，刑法弥深，赋敛愈重。众强之党，横击于外，百僚之臣，贪残于内，元元无聊，饑寒并臻，父子流亡，夫妇离散，庐落丘墟，田畴芜秽，疾疫大兴，灾异蜂起。于是江湖之上，海岱之滨，风腾波涌，更相骀藉，四垂之人，肝脑涂地，死亡之数，不啻太半，殃咎之毒，痛入骨髓，匹夫僮妇，咸怀怨怒。皇帝以圣德灵威，龙兴凤举，率宛、叶之众，将散乱之兵，喢血昆阳，长驱武关，破百万之陈，摧九虎之军，雷震四海，席卷天下，攘除祸乱，诛灭无道，一期之间，海内大定。继高祖之休烈，修文武之绝业，社稷复存，炎精更辉，德冠往初，功无与二。天下自以去亡新，就圣汉，当蒙其福而赖其愿。树恩布德，易以周洽，其犹顺惊风而飞鸿毛也。然而诸将虏掠，逆伦绝理，杀人父子，妻人妇女，燔其室屋，略其财产，饑者毛食，寒者裸跣，冤结失望，无所归命。今大将军以明淑之德，秉大使之权，统三军之政，存抚并州之人，惠爱之诚，加乎百姓，高世之声，闻乎群士，故其延颈企踵而望者，非特一人也。且大将军之事，岂得珪璧其行，束修其心而已哉。将定国家之大业，成天地之元功也。昔周宣中兴之主，齐桓霸强之君耳，犹有申伯、召虎、夷吾、吉甫攘其蝥贼，安其疆宇。况乎万里之汉，明帝复兴，而大将军为之梁栋，此诚不可以忽也。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "且衍闻之，兵久则力屈，人悉则变生。今邯郸之贼未灭，真定之际复扰，而大将军所部不过百里，守城不休，战军不息，兵革云翔，百姓震骇，奈何自怠，不为深忧。夫并州之地，东带名关，北逼强胡，年谷独孰，人庶多资，斯四战之地，攻守之场也。如其不虞，何以待之。故曰“德不素积，人不为用。备不豫具，难以应卒”。今生人之命，县于将军，将军所杖，必须良才，宜改易非任，更选贤能。夫十室之邑，必有忠信。审得其人，以承大将军之明，虽则山泽之人，无不感德，思乐为用矣。然后简精锐之卒，发屯守之士，三军既整，甲兵已具，相其土地之饶，观其水泉之利，制屯田之术，习战射之教，则威风远畅，人安其业矣。若镇太原，抚上党，收百姓之欢心，树名贤之良佐，天下无变，则足以显声誉，一朝有事，则可以建大功。惟大将军开日月之明，发深渊之虑，监《六经》之论，观孙、吴之策，省群议之是非，详众士之白黑，以超《周南》之迹，垂《甘棠》之风，令夫功烈施于千载，富贵传于无穷。伊、望之策，何以加兹。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "永既素重衍，为且受使得自置偏裨，乃以衍为立汉将军，领狼孟长，屯太原，与上党太守田邑等缮甲养士，扞卫并土。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "及世祖即位，遣宗正刘延攻天井关，与田邑连战十馀合，延不得进。邑迎母弟妻子，为延所获。后邑闻更始败，乃遣使诣洛阳献璧马，即拜为上党太守。因遣使者招永、衍，永、衍等疑不肯降，而忿邑背前约，衍乃遗邑书曰：",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "盖闻晋文出奔而子犯宣其忠，赵武逢难而程婴明其贤，二子之义当矣。今三王背畔，赤眉危国，天下蚁动，社稷颠陨，是忠臣立功之日，志士驰马之秋也。伯玉擢选剖符，专宰大郡。夫上党之地，有四塞之固，东带三关，西为国蔽，奈何举之以资强敌，开天下之匈，假仇雠之刃。岂不哀哉。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "衍闻之，委质为臣，无有二心。挈瓶之智，守不假器。是以晏婴临盟，拟以曲戟，不易其辞。谢息守郕，胁以晋、鲁，不丧其邑。由是言之，内无钩颈之祸，外无桃莱之利，而被畔人之声，蒙降城之耻，窃为左右羞之。且邾庶其窃邑畔君，以要大利，曰贱而必书。莒牟夷以土地求食，而名不灭。是以大丈夫动则思礼，行则思义，未有背此而身名能全者也。为伯玉深计，莫若与鲍尚书同情戮力，显忠贞之节，立超世之功。如以尊亲系累之故，能捐位投命，归之尚书，大义既全，敌人纾怨，上不损剖符之责，下足救老幼之命，申眉高谈，无愧天下。若乃贪上党之权，惜全邦之实，衍恐伯玉必怀周赵之忧，上党复有前年之祸。昔晏平仲纳延陵之诲，终免栾高之难。孙林父违穆子之戒，故陷终身之恶。以为伯玉闻此至言，必若刺心，自非婴城而坚守，则策马而不顾也。圣人转祸而为福，智士因败以成胜，愿自强于时，无与俗同。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "邑报书曰：",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "仆虽驽怯，亦欲为人者也，岂苟贪生而畏死哉。曲戟在颈，不易其心，诚仆志也。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "间者，老母诸弟见执于军，而邑安然不顾者，岂非重其节乎。若使人居天地，寿如金石，要长生而避死地可也。今百龄之期，未有能至，老壮之间，相去几何。诚使故朝尚在，忠义可立，虽老亲受戮，妻儿横分，邑之愿也。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "间者，上党黠贼，大众围城，义兵两辈，入据井陉。邑亲溃敌围，拒击宗正，自试智勇，非不能当。诚知故朝为兵所害，新帝司徒已定三辅，陇西、北地从风响应。其事昭昭，日月经天，河海带地，不足以比。死生有命，富贵在天。天下存亡，诚云命也。邑虽没身，能如命何。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "夫人道之本，有恩有义，义有所宜，恩有所施。君臣大义，母子至恩。今故主已亡，义其谁为。老母拘执，恩所当留。而厉以贪权，诱以策马，抑其利心，必其不顾，何其愚乎。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "邑年三十，历位卿士，性少嗜欲，情厌事为。况今位尊身危，财多命殆，鄙人知之，何疑君子。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "君长、敬通揭节垂组，自相署立。盖仲由使门人为臣，孔子讥其欺天。君长据位两州，加以一郡，而河东畔国，兵不入彘，上党见围，不窥大谷，宗正临境，莫之能援。兵威屈辱，国权日损，三王背畔，赤眉害主，未见兼行倍道之赴，若墨翟累茧救宋，申包胥重胝存楚，卫女驰归唁兄之志。主亡一岁，莫知定所，虚冀妄言，苟肆鄙塞。未能事生，安能事死。未知为臣，焉知为主。岂厌为臣子，思为君父乎。欲摇太山而荡北海，事败身危，要思邑言。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "衍不从。或讹言更始随赤眉在北，永、衍信之，故屯兵界休，方移书上党，云皇帝在雍，以惑百姓。永遣弟升及子媚张舒诱降涅城，舒家在上党，邑悉系之。又书劝永降，永不答，自是与邑有隙。邑字伯玉，冯翊人也，后为渔阳太守。永、衍审知更始已殁，乃共罢兵，幅巾降于河内。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "帝怨衍等不时至，永以立功得赎罪，遂任用之，而衍独见黜。永谓衍曰“昔高祖赏季布之罪，诛丁固之功。今遭明主，亦何忧哉”衍曰“记有之，人有挑其邻人之妻者，挑其长者，长者詈之，挑其少者，少者报之，后其夫死而取其长者。或谓之曰：夫非骂尔者邪。曰：在人欲其报我，在我欲其骂人也。夫天命难知，人道易守，守道之臣，何患死亡”顷之，帝以衍为曲阳令，诛斩剧贼郭胜等，降五千馀人，论功当封，以谗毁，故赏不行。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "建武六年日食，衍上书陈八事：其一曰显文德，二曰褒武烈，三曰修旧功，四曰招俊杰，五曰明好恶，六曰简法令，七曰差秩禄，八曰抚边境。书奏，帝将召见。初，衍为狼孟长，以罪摧陷大姓令狐略。是时，略为司空长史，谗之于尚书令王护、尚书周生丰曰“衍所以求见者，欲毁君也”护等惧之，即共排间，衍遂不得入。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八上·桓谭冯衍列传第十八上",
    "text": "后卫尉阴兴、新阳侯阴就以外戚贵显，深敬重衍，衍遂与之交结，是由为诸王所聘请，寻为司隶从事。帝惩西京外戚宾客，故皆以法绳之，大者抵死徙，其余至贬黜。衍由此得罪，尝自诣狱，有诏赦不问。西归故郡，闭门自保，不也复与亲故通。",
    "chapter_url": "https://duguoxue.com/ershisishi/3338.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "建武末，上疏自陈曰：",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "臣伏念高祖之略而陈平之谋，毁之则疏，誉之则亲。以文帝以明而魏尚之忠，绳之以法则为罪，施之以德则为功。逮至晚世，董仲舒言道德，见妒于公孙弘，李广奋节于匈奴，见排于卫青，此忠臣之常所为流涕也。臣衍自惟微贱之臣，上无无知之荐，下无冯唐之说，乏董生之才，寡李广之势，而欲免谗口，济怨嫌，岂不难哉。臣衍之先祖，以忠贞之故，成私门之祸。而臣衍复遭扰攘之时，值兵革之际，不敢回行求时之利，事君无倾邪之谋，将帅无虏掠之心。卫尉阴兴，敬慎周密，内自修敕，外远嫌疑，故敢与交通。兴知臣之贫，数欲本业之。臣自惟无三益之才，不敢处三损之地，固让而不受之，昔在更始，太原执货财之柄，居苍卒之间，据位食禄二十馀年，而财产岁狭，居处日贫，家无布帛之积，出无舆马之饰。于今遭清明之时，饬躬力行之秋，而怨仇丛兴，讥议横世。盖富贵易为善，贫贱难为工也。疏远垅亩之臣，无望高阙之下，惶恐自陈，以救罪尤。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "书奏，犹以前过不用。衍不得志，退而作贼，又自论曰：",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "冯子以为夫人之德，不碌碌如玉，落落如石。风兴云蒸，一龙一蛇，与道翱翔，与时变化，夫岂守一节哉。用之则行，舍之则臧，进退无主，屈申无常。故曰“有法无法，因时为业，有度无度，与物趣舍”常务道德之实，而不求当世之名，阔略杪小之礼，荡佚人间之事。正身直行，恬然肆志。顾尝好俶傥之策，时莫能听用其谋，喟然长叹，自伤不遭。久栖迟于小官，不得舒其所怀。抑心折节，意凄情悲。夫伐冰之家，不利鸡豚之息。委积之臣，不操市井之利。况历位食禄二十馀年，而财产益狭，居处益贫。惟夫君子之仕，行其道也。虑时务者不能兴其德，为身求者不能成其功，去而归家，复羁旅于州郡，身愈据职，家弥穷困，卒离饑寒之灾，有丧元子之祸。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "先将军葬渭陵，哀帝之崩也，营之以为园。于是以新丰之东，鸿门之上，寿安之中，地势高敞，四通广大，南望郦山，北属泾渭，东瞰河华，龙门之阳，三晋之路，西顾酆鄗，周秦之丘，客观之墟，通视千里，览见旧都，遂定茔焉。退而幽居。盖忠臣过故墟而歔欷，孝子入旧室而哀叹。每念祖考，著盛德于前，垂鸿烈于后，遭时之祸，坟墓芜秽，春秋蒸尝，昭穆无列，年衰岁暮，悼无成功，将西田牧肥饶之野，殖生产，修孝道，营宗庙，广祭祀。然后阖门讲习道德，观览乎孔老之论，庶几乎松、乔之福，上陇阪，陟高冈，游精宇宙，流目八纮。历观九州山川之体，追览上古得失之风，愍道陵迟，伤德分崩。夫睹其终必原其始，故存其人而咏其道。疆理九野，经营五山，眇然有思陵云之意。乃作赋自厉，命其篇曰《显志》。显志者，言光明风化之情，昭章玄妙之思也。其辞曰：",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "开岁发春兮，百卉含英。甲子之朝兮，汨吾西征。发轫新丰兮，裴回镐京。陵飞廉而太息兮，登平阳而怀伤。悲时俗之险厄兮，哀好恶之无常。弃衡石而意量兮，随风波而飞扬。纷纶流于权利兮，亲雷同而妒异。独耿介而慕古兮，岂时人之所憙。沮先圣之成论兮，[B202]名贤之高风。忽道德之珍丽兮，务富贵之乐耽。遵大路而裴回兮，履孔德之窈冥。固众夫之所眩兮，孰能观于无形。行劲直以离尤兮，羌前人之所有。内自省而不惭兮，遂定志而弗改。欣吾党之唐、虞兮，愍吾生之愁勤。聊发愤而扬情兮，将以荡夫忧心。往者不可攀援兮，来者不可与期。病没世之不称兮，愿横逝而无由。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "陟雍畤而消摇兮，超略阳而不反。念人生之不再兮，悲六亲之日远。陟九嵕而临戋嶭兮，听泾渭之波声。顾鸿门而歔欷兮，哀吾孤之早零，何天命之不纯兮，信吾罪之所生。伤诚善之无辜兮，赍此恨而入冥。嗟我思之不远兮，岂则事之可悔。虽九死而不眠兮，恐余殃之有再。泪汍澜而雨集兮，气滂浡而云披。心怫郁而纡结兮，意沉抑而内悲。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "瞰太行之嵯峨兮，观壶口之峥嵘。悼丘墓之芜秽兮，恨昭穆之不荣。岁忽忽而日迈兮，寿冉冉其不与。耻功业之无成兮，赴原野而穷处。昔伊尹之干汤兮，七十说而乃信。皋陶钓于雷泽兮，赖虞舜而后亲。无二士之遭遇兮，抱忠贞而莫达。率妻子而耕耘兮，委厥美而不伐。韩卢抑而不纵兮，骐骥绊而不试。独慷慨而远览兮，非庸庸之所识。卑卫赐之阜货兮，高颜回之所慕。重祖考之洪烈兮，故收功于此路。循四时之代谢兮，分五土之刑德。林相麓之所产兮，尝水泉之所殖。修神农之本业兮，采轩辕之奇策。追周弃之遗教兮，轶范蠡之绝迹。陟陇山以逾望兮，眇然览于八荒。风波飘其并兴兮，情惆怅而增伤。览河华之泱漭兮，望秦晋之故国。愤冯亭之不遂兮，愠去疾之遭惑。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "流山岳而周览兮，徇碣石与洞庭。浮江河而入海兮，溯淮济而上征。瞻燕齐之旧居兮，历宋楚之名都。哀群后之不祀兮，痛列国之为墟。驰中夏而升降兮，路纡轸而多艰。讲圣哲之通论兮，心愊忆而纷纭。惟天路之同轨兮，或帝王之异政。尧、舜焕其荡荡兮，禹承平而革命。并日夜而幽思兮，终悇憛而洞疑。高阳[B202]其超远兮，世孰可与论兹。讯夏启于甘泽兮，伤帝典之始倾。颂成、康之载德兮，咏《南风》之歌声。思唐、虞之晏晏兮，揖稷、契与为朋。苗裔纷其条畅兮，至汤、武而勃兴。昔三后之纯粹兮，每季世而穷祸。吊夏桀于南巢兮，哭殷纣于牧野。诏伊尹于亳郊兮，享吕望于酆州。功与日月齐光兮，名与三王争流。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "杨朱号乎衢路兮，墨子泣乎白丝。知渐染之易性兮，怨造作之弗思。美《关雎》之识微兮，愍王道之将崩。拔周唐之盛德兮，捃桓、文之谲功。忿战国之遘祸兮，憎权臣之擅强。黜楚子于南郢兮，执赵武于湨梁。善忠信之救时兮，恶诈谋之妄作。聘申叔于陈蔡兮，禽荀息于虞虢。诛犁锄之介圣兮，讨臧仓之诉知。巽子反于彭城兮，爵管仲于夷仪。疾兵革之浸滋兮，苦攻伐之萌生。沈孙武于五湖兮，斩白起于长平。恶丛巧之乱世兮，毒从横之败俗。流苏秦于洹水兮，幽张仪于鬼谷。澄德化之陵迟兮，烈刑罚之峭峻。燔商鞅之法术兮，烧韩非之说论。诮始皇之跋扈兮，投李斯于四裔。灭先王之法则兮，祸浸淫而弘大。援前圣以制中兮，矫二主之骄奢。馌女齐于绛台兮，飨椒举于章华。摛道德之光耀兮，匡衰世之眇风。褒宋襄于泓谷兮，表季札于延陵。摭仁智之英华兮，激乱国之末流。观郑侨于溱洧兮，访晏婴于营丘。日曀曀其将暮兮，独于邑而烦惑。夫何九州之博大兮，迷不知路之南北。驷素[A084]而驰聘兮，乘翠云而相佯。就伯夷而折中兮，得务光而愈明。款子高于中野兮，遇伯成而定虑。钦真人之德美兮，淹踌躇而弗去。意斟愖而不澹兮，俟回风而容与。求善卷之所存兮，遇许由于负黍。轫吾车于箕阳兮，秣吾马于颍浒。闻至言而晓领兮，还吾反乎故宇。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "览天地之幽奥兮，统万物之维纲。究阴阳之变化兮，昭五德之精光。跃青龙于沧海兮，豢白虎于金山。凿岩石而为室兮，托高阳以养仙。神雀翔于鸿崖兮，玄武潜于婴冥。伏朱楼而四望兮，采三秀之华英。篡前修之夸节兮，曜往昔之光勋。披绮季之丽服兮，扬屈原之灵芬。高吾寇之岌岌兮，长吾佩之洋洋。饮六醴之清液兮，食五芝之茂英。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "揵六枳而为篱兮，筑蕙若而为室。播兰芷于中廷兮，列杜衡于外术。攒射干杂蘼芜兮，构木兰与新夷。光扈扈而炀燿兮，纷郁郁而畅美。华芳晔其发越兮，时恍忽而莫贵。非惜身之埳轲兮，怜众美之憔悴。游精神于大宅兮，抗玄妙之常操。处清静以养志兮，实吾心之所乐。山峨峨而造天兮，林冥冥而畅茂。鸾回翔索其群兮，鹿哀鸣而求其友。诵古今以散思兮，览圣贤以自镇。嘉孔丘之知命兮，大老聃之贵玄。德与道其孰宝兮。名与身其孰亲。陂山谷而闲处兮，守寂寞而存神。夫庄周之钓鱼兮，辞卿相之显位。於陵子之灌园兮，似至人之仿佛。盖隐约而得道兮，羌穷悟而入术。离尘垢之窈冥兮，配乔、松之妙节。惟吾志之所庶兮，固与俗其不同。既俶傥而高引兮，愿观其从容。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "显宗即位，又多短衍以文过其实，遂废于家。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "衍娶北地住氏女为妻，悍忌，不得畜媵妾，儿女常自操井臼，老竟逐之，遂埳壈于时。然有大志，不戚戚于贱贫。居常慷慨叹曰“衍少事名贤，经历显位，怀金垂紫，揭节奉使，不求苟得，常有陵云之志。三公之贵，千金之富，不得其愿，不概于怀。贫而不衰，贱而不恨，年虽疲曳，犹庶几名贤之风。修道德于幽冥之路，以终身名，为后世法”居贫年老，卒于家。所著赋、诔、铭、说、《问交》、《德诰》、《慎情》、书记说、自序、官录说、策五十篇，肃宗甚重其文。子豹。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "豹字仲文，年十二，母为父所出。后母恶之，尝因豹夜寐，欲行毒害，豹逃走得免。敬事愈谨，而母疾之益深，时人称其孝。长好儒学，以《诗》、《春秋》教丽山下。乡里之语曰“道德彬彬冯仲文”举孝廉，拜尚书郎，忠勤不懈。每奏事未报，常俯伏省閤，或从昏至明。肃宗闻而嘉之，使黄门持被覆豹，敕令勿惊，由是数加赏赐。是时，方平西域，以豹有才谋，拜为河西副校尉。和帝初，数言边事，奏置戊己校尉，城郭诸国复率旧职。迁武威太守，视事二年，河西称之，复征入为尚书。永元十四年，卒于官。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "论曰：夫贵者负势而骄人，才士负能而遗行，其大略然也。二子不其然乎。冯衍之引挑妻之譬，得矣。夫纳妻皆知取詈己者，而取士则不能。何也。岂非反妒情易，而恕义情难。光武虽得之于鲍永，犹失之于冯衍。夫然，义直所以见屈于既往，守节故亦弥阻于来情。呜呼。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十八下·冯衍列传第十八下",
    "text": "赞曰：谭非谶术，衍晚委质。道不相谋，诡时同失。体兼上才，荣微下秩。",
    "chapter_url": "https://duguoxue.com/ershisishi/3339.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "申屠刚字巨卿，扶风茂陵人也。七世祖嘉，文帝时为丞相。刚质性方直，常慕史、汲黯之为人。仕郡功曹。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "平帝时，王莽专政，朝多猜忌，遂隔绝帝外家冯、卫二族，不得交宦，刚常疾之。及举贤良方正，因对策曰：",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "臣闻王事失则神祇怨怨，奸邪乱正，故阴阳谬错，此天所以谴告王者，欲令失道之君，旷然觉悟，怀邪之臣，惧然自刻者也。今朝廷不考功校德，而虚纳毁誉，数下诏书，张设重法，抑断诽谤，禁割论议，罪之重者，乃至腰斩。伤忠臣之情，挫直士之锐，殆乖建进善之旌，县敢谏之鼓，辟四门之路，明四目之义也。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "臣闻成王幼少，周公摄政，听言不贤，均权市宠，无旧无新，唯仁是亲，动顺天地，举措不失。然近则召公不悦，远则四国流言。夫子母之性，天道至亲。今圣主幼少，始免襁褓，即位以来，至亲分离，外戚杜隔，恩不得通。且汉家之制，虽任英贤，犹援姻戚。亲疏相错，杜塞间隙，诚所以安宗庙，重社稷也。今冯、卫无罪，久废不录，或处穷僻，不若民庶，诚非慈爱忠孝承上之意。夫为人后者，自有正义，至尊至卑，其势不嫌，是以人无贤愚，莫不为怨，奸臣贼子，以之为便，不讳之变，诚难其虑。今之保傅，非古之周公。周公至圣，犹尚有累，何况事失其衷，不合天心者哉。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "昔周公先遣伯禽守封于鲁，以义寒恩，宠不加后，故配天郊祀，三十馀世。霍光秉政，辅翼少主，修善进士，名为忠直，而尊崇其宗党，摧抑外戚，结贵据权，至坚至固，终没之后，受祸灭门。方今师傅皆以伊、周之位，据贤保之任，以此思化，则功何不至。不思其危，则祸何不到。损益之际，孔父攸叹，持满之戒，老氏所慎。盖功冠天下者不安，威震人主者不全。今承衰乱之后，继重敝之世，公家屈竭，赋敛重数，苛吏夺其时，贪夫侵其财，百姓困乏，疾疫夭命。盗贼群辈，且以万数，军行众止，窃号自立，攻犯京师，燔烧县邑，至乃讹言积弩入宫，宿卫惊惧。自汉兴以来，诚未有也。国家微弱，奸谋不禁，六极之效，危于累卵。王者承天顺地，典爵主刑，不敢以天官私其宗，不敢以天罚轻其亲。陛下宜遂圣明之德，昭然觉悟，远述帝王之迹，近遵孝文之业，差五品之属，纳至亲之序，亟遣使者征中山太后，置之别官，令时朝见。又召冯、卫二族，裁与冗职，使得执戟，亲奉宿卫，以防未然之符，以抑患祸之端，上安社稷，下全保傅，内和亲戚，外绝邪谋。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "书奏，莽令元后下诏曰“刚听言僻经妄说，违背大义。其罢归田里”",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "后莽篡位，刚遂避地河西，转入巴、蜀，往来二十许年。及隗嚣据陇右，欲背汉而附公孙述。刚说之曰“愚闻人所归者天所与，人所畔者天所去也。伏念本朝躬圣德，举义兵，龚行天罚，所当必摧，诚天之所福，非人力也。将军本无尺土，孤立一隅，宜推诚奉顺，与朝并力，上应天心，下酧人望，为国立功，可以永年。嫌疑之事，圣人所绝。以将军之威重，远在千里，动作举措，可不慎与。今玺书数到，委国归信，欲与将军共同吉凶。布衣相与，尚有没身不负然诺之信，况于万乘者哉。今何畏何利，久疑如是。卒有非常之变，上负忠孝，下愧当世。夫未至豫言，固常为虚，及其已至，又无所及，是以忠言至谏，希得为用。诚愿反复愚老之言”嚣不纳，遂畔从述。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "建武七年，诏书征刚。刚将归，与嚣书曰“愚闻专己者孤，拒谏者塞，孤塞之政，亡国之风也。虽有明圣之姿，犹屈己从众，故虑无遗策，举无过事。夫圣人不以独见为明，而以万物为心。顺人者昌，逆人者亡，此古今之所共也。将军以布衣为乡里所推，廊庙之计，既不豫定，动军发众，又不深料。今东方政教日睦，百姓平安，而西州发兵，人人忧忧，骚动惶惧，莫敢正言，群众疑惑，人怀顾望。非徒无精锐之心，其患无所不至。夫物穷则变生，事急则计易，其势然也。夫离道德，逆人情，而能有国有家者，古今未有也。将军素以忠孝显闻，是以士大夫不远千里，慕乐德义。今苟欲决意徼幸，此何如哉。夫天所祐者顺，人所助者信。如未蒙祐助，令小人受涂地之祸，毁坏终身之德，败乱君臣之节，污伤父子之恩，众贤破胆，可不慎哉”嚣不纳。刚到，拜侍御史，迁尚书令。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "光武尝欲出游，刚以陇蜀未平，不宜宴安逸豫。谏不见听，遂以头轫乘舆轮，帝遂为止。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "时内外群官，多帝自选举，加以法理严察，职事过苦，尚书近臣，乃至捶扑牵曳于前，群臣莫敢正言。刚每辄极谏，又数言皇太子宜时就东宫，简任贤保，以成其德，帝并不纳。以数切谏失旨，数年，出为平阴令。复征拜太中大夫，以病去官，卒于家。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "鲍永字君长，上党屯留人也。父宣，哀帝时任司隶校尉，为王莽所杀。永少有志操，习欧阳《尚书》。事后母至孝，妻尝于母前叱狗，而永即去之。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "初为郡功曹。莽以宣不附己，欲不其子孙。都尉路平承望风旨，规欲害永。太守苟谏拥护，召以为吏，常置府中，永因数为谏陈兴复汉室，剪灭篡逆之策。谏每戒永曰“君长几事不密，祸倚人门”永感其言。及谏卒，自送丧归扶风，路平遂收永弟升。太守赵兴到，闻乃叹曰“我受汉茅土，不能立节，而鲍宣死之，岂可害其子也”敕县出升，复署永功曹。时，有矫称侍中止传舍者，兴欲谒之。永疑其诈，谏不听而出，兴遂驾往，永乃拔佩刀截马当匈，乃止，后数日，莽诏书果下捕矫称者，永由是知名。举秀才，不应。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "更始二年征，再迁尚书仆射，行大将军事，持节将兵，安集河东、并州、朔部，得自置偏裨，辄行军法。永至河东，因击青犊，大破之，更始封为中阳侯。永虽为将率，而车服敝素，为道路所识。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "时赤眉害更始，三辅道绝。光武即位，遣谏议大夫储大伯，持节征永诣行在所。永疑不从，乃收系大伯，遣使驰至长安。既知更始已亡，乃发丧，出大伯等，封上将军列侯印绶，悉罢兵，但幅巾与诸将及同心客百馀人诣河内。帝见永，问曰“卿众所在”永离席叩头曰“臣事更始，不能令全，诚惭以其众幸富贵，故悉罢之”帝曰“卿言大”而意不悦。时攻怀未拔，帝谓永曰“我攻怀三日而兵不下，关东畏服御，可且将故人自往城下譬之”即拜永谏议大夫。至怀，乃说更始河内太守，于是开城而降。帝大喜，赐永洛阳商里宅，固辞不受。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "时，董宪裨将屯兵于鲁，侵害百姓，乃拜永为鲁郡太守。永到，击讨，大破之，降者数千人。唯别帅彭丰、虞休、皮常等各千馀人，称“将军”，不胀下。顷之，孔子阙里无故荆棘自除，从讲堂至于里门。永异之，谓府丞及鲁令曰“方今危急而阙里自开，斯岂夫子欲令太守行礼，助吾诛无道邪”乃会人众，修乡射之礼，请丰等共会观视，欲因此禽之。丰等亦欲图永，乃持牛酒劳飨，而潜挟兵器。永觉之，手格杀丰等，禽破党与。帝嘉其略，封为关内侯，迁杨州牧。时南土尚多寇暴，永以吏人痍伤之后，乃缓其衔辔，示诛强横而镇抚其馀，百姓安之。会遭母忧，去官，悉以财产与孤弟子。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "建武十一年，征为司隶校尉。帝叔父赵王良尊戚贵重，永以事劾良大不敬，由是朝廷肃然，莫不戒慎。乃辟扶风鲍恢为都官从事，恢亦抗直不避强御。帝常曰“贵戚且宜敛手，以避二鲍”其见惮如此。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "永行县到霸陵，路经更始墓，引车入陌，从事谏止之。永曰“亲北面事人，宁有过墓不拜。虽以获罪，司隶所不避也”遂下拜，哭尽哀而去。西至扶风，椎牛上苟谏冢。帝闻之，意不平，问公卿曰“奉使如此何如”太中大夫张湛对曰“仁者行之宗，忠者义之主也。仁不遗旧，忠不忘君，行之高者也”帝意乃释。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "后大司徒韩歆坐事，永固请之不得，以此忤帝意，出为东海相。坐度田事不实，被征，诸郡守多下狱。永至成皋，诏书逆拜为兖州牧，便道之官。视事三年，病卒。子昱。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "论曰：鲍永守义于故主，斯可以事新主矣。耻以其众受宠，斯可以受大宠矣。若乃言之者虽诚，而闻之未譬，岂苟进之悦，易以情纳，持正之忤，难以理求乎。诚能释利以循道，居方以从义，君子之概也。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "昱字文泉。少传父学，客授于东平。建武初，太行山中有剧贼，太守戴涉闻昱鲍永子，有智略，乃就谒，请署守高都长，昱应之，遂讨击群贼，诛其渠帅，道路开通，由是知名。后为沘阳长，政化仁爱，境内清净。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "荆州刺史表上之，再迁，中元元年，拜司隶校尉，诏昱诣尚书，使封胡降檄。光武遣小黄门问昱有所怪不。对曰“臣闻故事通官文书不著姓，又当司徒露布，怪使司隶下书而著姓也”帝报曰“吾故欲今天下知忠臣之子复为司隶也”昱在职，奉法守正，有父风。永平五年，坐救火迟，免。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "后拜汝南太守。郡多陂池，岁岁决坏，年费常三千馀万。昱乃上作方梁石洫，水常饶足，溉田倍多，人以殷富。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "十七年，代王敏为司徒，赐钱帛什器帷帐，除子得为郎。建初元年，大旱，谷贵。肃宗召昱问曰“旱既太甚。将何以消复灾眚”对曰“臣闻圣人理国，三年有成。今陛下始践天位，刑政未著，如有失得，何能致异。但臣前在汝南，典理楚事，系者千馀人，恐未能尽当其罪。先帝诏言，大狱一起，冤者过半。又诸徙者骨肉离分，孤魂不祀。一人呼嗟，王政为亏，宜一切还诸徙家属，蠲除禁锢，兴灭继绝，死生获所。如此，和气可致”帝纳其言。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "四年，代牟融为太尉，六年，薨，年七十馀。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "子德，修志节，有名称，累官为南阳太守。时岁多荒灾，唯南阳丰穰。吏人爱悦，号为神父。时郡学久废，德乃修起横舍，备俎豆黻冕，行礼奏乐。又尊飨国老，宴会诸儒。百姓观者，莫不劝服。在职九年，征拜大司农，卒于官。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "子昂，字叔雅，有孝义节行。初，德被病数年，昂俯伏左右，衣不缓带。及处丧，毁瘠三年，抱负乃行。服阕，遂潜于墓次，不关时务。举孝廉，辟公府，连征不至，卒于家。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "郅恽字君章，汝南西平人也。年十二失母，居丧过礼。及长，理《韩诗》、《严氏春秋》，明天文历数。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "王莽时，寇贼群发，恽乃仰占玄象，叹谓友人曰“方今镇、岁、荧惑并在汉分翼、轸之域，去而复来，汉必再受命，福归有德。如有顺天发策者，必成大功”时左队大夫逯并素好士，恽说之曰“当今上天垂象，智者以昌，愚者以亡。昔伊尹自鬻辅商，立功全人。恽窃不逊，敢希伊尹之踪，应天人之变。明府傥不疑逆，俾成天德”并奇之，使署为吏。恽不谒，曰“昔文王拔吕尚于渭滨，高宗礼傅说于岩筑，桓公取管仲于射钩，故能立弘烈，就元勋。未闻师相仲父，而可为吏位也。非窥天者不可与图远。君不授骥以重任，骥亦俯首裹足而去耳”遂不受署。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "西至长安，乃上书王莽曰：",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "臣闻天地重其人，惜其物，故运机衡，垂日月，含元包一，甄陶品类，显表纪世，图录豫设。汉历久长，孔为赤制，不使愚惑，残人乱时。智者顺以成德，愚者逆以取害，神器有命，不可虚获。上天垂戒，欲悟陛下，令就臣位，转祸为福。刘氏享天永命，陛下顺节盛衰，取之以天，还之以天，可谓知命矣。若不早图，是不免于窃位也。且尧、舜不以天显自与，故禅天下，陛下何贪非天显以自累也。天为陛下严父，臣为陛下孝子。父教不可废，子谏不可拒，惟陛下留神。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "莽大怒，即收系诏狱，劾以大逆。犹以恽据经谶，难即害之，使黄门近臣胁恽，令自告狂病恍忽，不觉所言。恽乃瞋目詈曰“所陈皆天文圣意，非狂人所能造”遂系须冬，会赦得出，乃与同郡郑敬南遁苍梧。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "建武三年，又至庐江，因遇积弩将军傅俊东徇扬州。俊素闻恽名，乃礼请之，上为将兵长史，授以军政。恽乃誓众曰“无掩人不备，穷人于厄，不得断人支体，裸人形骸，放淫妇女”俊军士犹发冢陈尸，掠夺百姓。恽谏俊曰“昔文王不忍露白骨，武王不以天下易一人之命，故能获天地之应，克商如林之旅。将军如何不师法文王，而犯逆天地之禁，多伤人害物，虐及枯尸，取罪神明。今不谢天改政，无以全命。愿将军亲率士卒，收伤葬死，哭所残暴，以明非将军本意也”从之，百姓悦服，所向皆下。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "七年，俊还京师，而上论之。恽耻以军功取位，遂辞归乡里。县令卑身崇礼，请以为门下掾。恽友人董子张者，父先为乡人所害。及子张病，将终，恽往候之。子张垂殁，视恽，歔欷不能言。恽曰“吾知子不悲天命，而痛仇不复也。子在，吾忧而不手。子亡，吾手而不忧也”子张但目击而已。恽即起，将客遮仇人，取其头以示子张。子张见而气绝。恽因而诣县，以状自首。令应之迟，恽曰“为友报仇，吏之私也。奉法不阿，君之义也。亏君以生，非臣节也”趋出就狱。令跣而追恽，不及，遂自至狱，令拔刃自向以要恽曰“子不从我出，敢以死明心”恽得此乃出，因病去。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "久之，太守欧阳歙请为功曹。汝南旧俗，十月飨会，百里内县皆赍牛酒到府宴饮。时临飨礼讫，歙教曰“西部督邮繇延，天资忠贞，禀性公方，摧破奸凶，不严而理。今与众儒共论延功，显之于朝。太守敬嘉厥休，牛酒养德”主簿读教，户曹引延受赐。恽于下坐愀然前曰“司正举觥，以君之罪，告谢于天。案延资性贪邪，外方内员，朋党构奸，罔上害人，所在荒乱，怨慝并作。明府以恶为善，股肱以直从曲，此既无君，又复无臣，恽敢再拜奉觥”歙色惭动，不知所言。门下掾郑敬进曰“君明臣直，功曹言切，明府德也。可无受觥哉”歙意少解，曰“实歙罪也，敬奉觥”恽乃免寇谢曰“昔虞舜辅尧，四罪咸服，谗言弗庸，孔任不行，故能作股肱，帝用有歌。恽不忠，孔任是昭，豺虎从政，既陷诽谤，又露所言，罪莫重焉。请收恽、延，以明好恶”歙曰“是重吾过也”遂不宴而罢。恽归府，称病，延亦自退。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "郑敬素与恽厚，见其言许歙，乃相招去，曰“子廷争繇延，君犹不纳。延今虽去，其势必还。直心无讳，诚三代之道。然道不同者不相为谋，吾不能忍见子有不容君之危，盍去之乎”恽曰“孟轲以强其君之所不能为忠，量其君之所不能为贼。恽业已强之矣。障君于朝，既有其直，而不死职，罪也。延退而恽又去，不可”敬乃独隐于弋阳山中，居数月，歙果复召延，恽于是乃去，从敬止，渔钓自娱，留数十日。恽志在从政，既乃喟然而叹，谓敬曰“天生俊士，以为人也。鸟兽不可与同群，子从我为伊、吕乎。将为巢、许，而父老尧、舜乎”敬曰“吾足矣。初从生步重华于南野，谓来归为松子，今幸得全躯树类，还奉坟墓，尽学问道，虽不从政，施之有政，是亦为政也。吾年耄矣，安得从子。子勉正性命，勿劳神以害生”恽于是告别而去。敬字次都，清志高世，光武连征不到。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "恽遂客居江夏教授，郡举孝廉，为上东城门候。帝尝出猎，车驾夜还，恽拒关不开。帝令从者见面于门间。恽曰“火明辽远”。遂不受诏。帝乃回从东中门入。明日，恽上书谏曰“昔文王不敢槃于游田，以万人惟忧。而陛下远猎山林，夜以继昼，其于社稷宗庙何。暴虎冯河，未至之戒，诚小臣所窃忧也”书奏，赐布百匹，贬东中门候为参封尉。后令恽授皇太子《韩诗》，侍讲殿中。及郭皇后废。恽乃言于帝曰“臣闻夫妇之好，父不能得之于子，况臣能得之于君乎。是臣所不敢言。虽然，愿陛下念其可否之计，无令天下有议社稷而已”帝曰“恽善恕己量主，知我必不有所左右而轻天也”后既废，而太子意不自安，恽乃说太子曰“久处疑位，上违孝道，下近危殆。昔高宗明君，吉甫贤臣，及有纤介，放逐孝子。《春秋》之义，母以子贵。太子宜因左右及诸皇子引愆退身，奉养母氏，以明圣教，不背所生”太子从之，帝竟听许。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "恽再迁长沙太守。先是，长沙有孝子古初，遭父丧未葬，邻人失火，初匍匐柩上，以身扞火，火为之灭。恽甄异之，以为首举。后坐事左转芒长，又免归，避地教授，著书八篇。以病卒。子寿。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "寿字伯孝，善文章，以廉能称，举孝廉，稍迁冀州刺史。时，冀部属郡多封诸王。宾客放纵，类不检节，寿案察之，无所容贷。乃使部从事专住王国，又徙督邮舍王宫外，动静失得，即时骑驿言上奏王罪及劾傅相，于是藩国畏惧，并为遵节。视事三年，冀土肃清。三迁尚书令。朝廷每有疑议，常独进见。肃宗奇其智策，擢为京兆尹。郡多强豪，奸暴不禁。三辅素闻寿在冀州，皆怀震竦，各相检敕，莫敢干犯。寿虽威严，而推诚下吏，皆愿效死，莫有欺者。以公事免。复征为尚书仆射。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "是时，大将军窦宪以外戚之宠，威倾天下。宪尝使门生赍书诣寿，有所请托，寿即送诏狱。前后上书陈宪骄恣，引王莽以诫国家。是时，宪征匈奴，海内供其役费，百宪及其弟笃、景并起第宅，骄奢非法，百姓苦之。寿以府臧空虚，军旅未休，遂因朝会讥刺宪等，厉音正色，辞旨甚切。宪怒，陷寿以买公田诽谤，下吏当诛。侍御史何敞上疏理之曰“臣闻圣王辟四门，开四聪，延直言之路，下不讳之诏，立敢谏之旗，听歌谣于路，争臣七人，以自鉴照，考知政理，违失人心，辄改更之，故天人并应，传福无穷。臣伏见尚书仆射郅寿坐于台上，与诸尚书论击匈奴，言议过差，及上书请买公田，遂系狱考劾大不敬。臣愚以为寿机密近臣，匡救为职。若怀默不言，其罪当诛。今寿违众正议，以安宗庙，岂其私邪。又台阁平事，分争可否，虽唐、虞之隆，三代之盛，犹谓谔谔以昌，不以诽谤为罪。请买公田，人情细过，可裁隐忍。寿若被诛，臣恐天下以为国家横罪忠直，贼伤和气，忤逆阴阳。臣所以敢犯严威，不避夷灭，触死瞽言，非为寿也。忠臣尽节，以死为归。臣虽不知寿，度其甘心安之。诚不欲圣朝行诽谤之诛，以伤晏晏之化，杜塞忠直，垂讥无穷。臣敞谬豫机密，言所不宜，罪名明白，当填牢狱，先寿僵仆，万死有馀”书奏，寿得减死，论徙合浦。未行，自杀，家属得归乡里。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷二十九·申屠刚鲍永郅恽列传第十九",
    "text": "赞曰：鲍永沈吟，晚乃归正。志达义全，先号后庆。申屠对策，郅恽上书。有道虽直，无道不愚。",
    "chapter_url": "https://duguoxue.com/ershisishi/3340.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "苏竟字伯况，扶风平陵人也。平帝世，竟以明《易》为博士讲《书》祭酒。善图纬，能通百家之言。王莽时，与刘歆等共典校书，拜代郡中尉。时匈奴扰乱，北边多罹其祸，竟终完辑一郡。光武即位，就拜代郡太守，使固塞以拒匈奴。建武五年冬，卢芳略得北边诸郡，帝使偏将军随弟屯代郡。竟病笃，以兵属弟，诣京师谢罪。拜侍中，数月，以病免。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "初，延岑护军邓仲况拥兵据南阳阴县为寇，而刘歆兄子龚为其谋主。竟时在南阳，与龚书晓之曰：",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "君执事无恙。走昔以摩研编削之才，与国师公从事出入，校定秘书，窃自依依，末由自远。盖闻君子愍同类而伤不遇。人无愚智，莫不先避害然后求利，先定志然后求名。昔智果见智伯穷兵必亡，故变名远逝，陈平知项王为天所弃，故归心高祖，皆智之至也。闻郡前权时屈节，北面延牙，乃后觉悟，栖迟养德。先世数子，又何以加。君处阴中，土多贤士，若以须臾之间，研考异同，揆之图书，测之人事，则得失利害，可陈于目，何自负畔乱之困，不移守恶之名乎。与君子之道，何其反也。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "世之俗儒末学，醒醉不分，而稽论当世，疑误视听。或谓天下迭兴，未知谁是，称兵据土，可图非冀。或曰圣王未启，宜观时变，倚强附大，顾望自守。二者之论，岂其然乎。夫孔丘秘经，为汉赤制，玄包幽室，文隐事明。且火德承尧，虽昧必亮，承积世之祚，握无穷之符，王氏虽乘间偷篡，而终婴大戮，支分体解，宗氏屠灭，非其效欤。皇天所以眷顾蜘蹰，忧汉子孙者也。论者若不本之于天，参之于圣，猥以《师旷杂事》轻自眩惑，说士作书，乱夫大道，焉可信哉。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "诸儒或曰：今五星失晷，天时谬错，辰星久而不效，太白出入过度，荧惑进退见态，镇星绕带天街，岁星不舍氐、房。以为诸如此占，归之国家。盖灾不徒设，皆应之分野，各有所主。夫房、心即宋之分，东海是也。尾为燕分，渔阳是也。东海董宪迷惑未降，渔阳彭宠逆乱拥兵，王赫斯怒，命将并征，故荧惑应此，宪、宠受殃。太白、辰星自亡新之末，失行算度，以至于今，或守东井，或没羽林，或裴回藩屏，或踯躅帝宫，或经天反明，或潜臧久沈，或衰微暗昧，或煌煌北南，或盈缩成钩，或偃蹇不禁，皆大运荡除之祥，圣帝应符之兆也。贼臣乱子，往往错互，指麾妄说，传相坏误。由此论之，天文安得遵度哉。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "乃者，五月甲申，天有白虹，自子加午，广可十丈，长可万丈，正临倚弥。倚弥即黎丘，秦丰之都也。是时月入于毕。毕为天网，主网罗无道之君，故武王将伐纣，上祭于毕，求助天也。夫仲夏甲申为八魁。八魁，上帝开塞之将也，主退恶攘逆。流星状似蚩尤旗，或曰营头，或曰天枪，出奎而西北行，至延牙营上，散为数百而灭，奎为毒螫，主库兵。此二变，郡中及延牙士众所共见也。是故延牙遂之武当，托言发兵，实避其殃。今年《比卦》部岁，《坤》主立冬，《坎》主冬至，水性灭火，南方之兵受岁祸也。德在中宫，刑在木，木胜土，刑制德，今年兵事毕已，中国安宁之效也。五七之家三十五姓，彭、秦、延氏不得豫焉。如何怪惑，依而恃之。《葛累》之诗，“求福不回”，其若是乎。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "图谶之占，众变之验，皆君所明。善恶之分，去就之决，不可不察。无忽鄙言。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "夫周公之善康叔，以不从管、蔡之乱也。景帝之悦济北，以不从吴濞之畔也。自更始以来，孤恩背逆，归义向善，臧否粲然，可不察欤。良医不能救无命，强梁不能与天争，故天之所坏，人不得支。宜密与太守刘君共谋降议。仲尼栖栖，墨子遑遑，忧人之甚也。屠羊救楚，非要爵禄。茅焦干秦，岂求报利。尽忠博爱之诚，愤懑不能已耳。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "又与仲况书谏之，文多不载，于是仲况与龚遂降。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "龚字孟公，长安人，善论议，扶风马援、班彪并器重之。竟终不伐其功，潜乐道术，作《记诲篇》及文章传于世。年七十，卒于家。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "杨厚字仲桓，广汉新都人也。祖父春卿，善图谶学，为公孙述将。汉兵平蜀，春卿自杀，临命戒子统曰“吾绨帙中有先祖所传秘记，为汉家用，尔其修之”统感父遗言，服阕，辞家从犍为周循学习先法，又就同郡郑伯山受《河洛书》及天文推步之术。建初中为彭城令，一州大旱，统推阴阳消伏，县界蒙泽。太守宗湛使统求为郡求雨，亦即降澍。自是朝廷灾异，多以访之。统作《家法章句》及《内谶》二卷角说，位至光禄大夫，为国三老。年九十卒。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "统生厚。厚母初与前妻子博不相安，厚年九岁，思令和亲，乃托疾不言不食。母知其旨，惧然改意，恩养加笃。博后至光禄大夫。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "厚少学统业，精力思述。初，安帝永初三年，太白入斗，洛阳大水。时统为侍中，厚随在京师。朝廷以问统，统对“年老耳目不明，子厚晓读图书，粗识其意”。邓太后使中常侍承制问之，厚对以为“诸王子多在京师，容有非常，宜亟发遣各还本国”太后从之，星寻灭不见。又克水退期日，皆如所言。除为中郎。太后特引见，问以图谶，厚对不合，免归。复习业犍为，不应州郡、三公之命，方正、有道、公正特征，皆不就。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "永建二年，顺帝特征，诏告郡县督促发遣。厚不得已，行到长安，以病自上，因陈汉三百五十年之厄，宜蠲汉改宪之道，及消伏灾异，凡五事。制书褒述，有诏太医致药，太宫赐羊酒。及至，拜议郎，三迁为侍中，特蒙引见，访以时政。四年，厚上言“今夏必盛寒，当有疾疫蝗虫之害”。是岁，果六州大蝗，疫气流行。后又连上“西北二方有兵气，宜备边寇”。车驾临当西巡，感厚言而止。至阳嘉三年，西羌寇陇右，明年，乌桓围度辽将军耿晔。永和元年，复上“京师应有水患，又当火灾，三公有免者，蛮夷当反畔”。是夏，洛阳暴水，杀千馀人。至冬，承福殿灾，太尉庞参免。荆、交二州蛮夷贼杀长吏，寇城郭。又言“阴臣、近戚、妃党当受祸”明年，宋阿母与宦者褒信侯李元等遘奸废退。后二年，中常侍张逵等复坐诬罔大将军梁商专恣，悉伏诛。每有灾异，厚辄上消救之法，而阉宦专政，言不得信。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十上·苏竟杨厚列传第二十上",
    "text": "时大将军梁冀威权倾朝，遣弟侍中不疑以车马、珍玩致遗于厚，欲与相见。厚不答，固称病救退。帝许之，赐车马钱帛归家。修黄、老，教授门生，上名录者三千馀人。太尉李固数荐言之。本初元年，梁太后诏备古礼以聘厚，遂辞疾不就。建和三年，太后复诏征之，经四年不至。年八十二，卒于家。策书吊祭。乡人谥曰文父。门人为立庙，郡文学掾史春秋飨射常祠之。",
    "chapter_url": "https://duguoxue.com/ershisishi/3341.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "郎顗字雅光，北海安丘人也。父宗，字仲绥，学《京氏易》，善风角、星算、六日七分，能望气占候吉凶，常卖卜自奉。安帝征之，对策为诸儒表，后拜吴令。时卒有暴风，宗占知京师当有大火，记识时日，遣人参候，果如其言。诸公闻而表上，以博士征之。宗耻以占验见知，闻征书到，夜县印绶于县廷而遁去，遂终身不仕。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "顗少传父业，兼明经典，隐居海畔，延致学徒常数百人。昼研精义，夜占象度，勤心锐思，朝夕无倦。州郡辟召，举有道、方正，不就。顺帝时，灾异屡见，阳嘉二年正月，公正征，顗乃诣阙拜章曰：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣闻天垂妖象，地见灾符，所以谴告人主，责躬修德，使正机平衡，流化兴政也。《易内传》曰“凡灾异所生，各以其政。变之则除，消之亦除”伏惟陛下躬日吴之听，温三省之勤，思过念咎，务消祇悔。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "方今时俗奢佚，浅恩薄义。夫救奢必于俭约，拯薄无若敦厚，安上理人，莫善于礼。修礼遵约，盖惟上兴，革文变薄，事不在下。故《周南》之德，《关雎》政本。本立道生，风行草从，澄其源者流清，混其本者末浊。天地之道，其犹鼓籥，以虚为德，自近及远者也。伏见往年以来，园陵数灾，炎光炽猛，惊动神灵。《易天人应》曰“君子不思遵利，兹谓无泽，厥灾孽火烧其宫”又曰“君高台府，犯阴侵阳，厥灾火”又曰“上不俭，下不节，炎火并作烧君室”自顷缮理西苍，修复太学，宫殿官府，多所构饰。昔盘庚迁殷，去奢即俭，夏后卑室，尽力致美。又鲁人为长府，闵子骞曰“仍旧贯，何必改作”臣愚以为诸所缮修，事可省减，禀恤贫人，赈赡孤寡，此天之意也，人之庆也，仁之本也，俭之要也。焉有应天养人，为仁为俭，而不降福者哉。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "土者地祇，阴性澄静，宜以施化之时，敬而勿扰。窃见正月以来，阴暗连日。《易内传》曰“久阴不雨，乱气也，《蒙》之《比》也。蒙者，君臣上下相冒乱也”又曰“欲德不用，厥异常阴”夫贤者化之本，云者雨之具也。得贤而不用，犹久阴而不雨也。又顷前数日，寒过其节，冰既解释，还复凝合。夫寒往则暑来，暑往则寒来，此言日月相推，寒暑相避，以成物也。今立春之后，火卦用事，当温而寒，违反时节，由功赏不至，而刑罚必加也。宜须立秋，顺气行罚。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣伏案《飞侯》，参察众政，以为立夏之后，当有震裂涌水之害。又比荧惑失度，盈缩往来，涉历舆鬼，环绕轩辕。火精南方，夏之政也。政有失礼，不从夏令，则荧惑失行。正月三日至乎九日，三公卦也。三公上应台阶，下同元首。政失其道，则寒阴反节。“节彼南山”，咏自《周诗》。“股肱良哉”，著于《虞典》。而今之在位，竞托高虚，纳累钟之奉，忘天下之忧，栖迟偃仰，寝疾自逸，被策文，得赐钱，即复起矣。何疾之易而愈之速”以此消伏灾眚，兴致升平，其可得乎。今选举牧守，委任三府。长吏不良，既咎州郡，州郡有失，岂得不归责举者。而陛下崇之弥优，自下慢事愈甚，所谓大网疏，小网数。三公非臣之仇，臣非狂夫之作，所以发愤忘食，恳恳不已者，诚念朝廷欲致兴平，非不能面誉也。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣生长草野，不晓禁忌，披露肝胆，书不择言。伏锧鼎镬，死不敢恨。谨诣阙奉章，伏待重诛。书奏，帝复使对尚书。顗对曰：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣闻明王圣主好闻其过，忠臣孝子言无隐情。臣备生人伦视听之类，而禀性愚悫，不识忌讳，故出死亡命，恳恳重言。诚欲陛下修乾坤之德，开日月之明，披图籍，案经典，览帝王之务，识先后之政。如有阙遗，退而自改。本文、武之业，拟尧、舜之道，攘灾延庆，号令天下。此诚臣顗区区之愿，夙夜梦寤，尽心所计。谨条序前章，畅其旨趣，条便宜七事，具如状对：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "一事：陵园至重，圣神攸冯，而灾火炎赫，迫近寝殿，魂而有灵，犹将惊动。寻宫殿宫府，近始永平，岁时未积，便更修造。又西苑之设，禽畜是处，离房别观，本不常居，而皆条精土木，营建无已，消功单贿，巨亿为计。《易内传》曰“人君奢侈，多饰宫室，其时旱，其灾火”是故鲁僖遭旱，修政自敕，下钟鼓之县，休缮治之官，虽则不宁，而时雨自降。由此言之，天之应人，敏于景响。今月十七日戊午，征日也，日加申，风从寅来，丑时而止。丑、寅、申皆征也，不有火灾，必当为旱。愿陛下校计缮修之费，永念百姓之劳，罢将作之官，减雕文之饰，损疱厨之馔，退宴私之乐。《易中孚传》曰“阳感天，不旋日”如是，则景云降集，眚沴息矣。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "二事：去年以来，《兑卦》用事，类多不效。《易传》曰“有貌无实，佞人也。有实无貌，道人也”寒温为实，清浊为貌。今三公皆令色足恭，外厉内荏，以虚事上，无佐国之实，故清浊效而寒温不效也，是以阴寒侵犯消息。占曰“日乘则有妖风，日蒙则有地裂”如是三年，则致日食，阴侵其阳，渐积所致。立春前后温气应节者，诏令宽也。其后复寒者，无宽之实也。夫十室之邑，必有忠信，率土之人，岂无贞贤，未闻朝廷有所赏拔，非所以求善赞务，弘济元元。宜采纳良臣，以助圣化。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "三事：臣闻天道不远，三五复反。今年少阳之岁，法当乘起，恐后年已往，将遂惊动，涉历天门，灾成戊已。今春当旱，夏必有水，臣以六日七分候之可知。未灾眚之来，缘类而应。行有玷缺，则气逆于天，精感变出，以戒人君。王者之义，时有不登，则损滋彻膳。数年以来，谷收稍减，家贫户馑，岁不如昔。百姓不足，君谁与足。水旱之灾，虽尚未至，然君子远览，防微虑萌。《老子》曰“人之饑也，以其上食税之多也”故孝文皇帝绨袍革舄，木器无文，约身薄赋，时致升平。今陛下圣德中兴，宜遵前典，惟节惟约，天下幸甚。《易》曰“天道无亲，常与善人”是故高宗以享福，宋景以延年。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "四事：臣窃见皇子未立，储宫无主，仰观天文，太子不明。荧惑以去年春分后十六日在娄五度，推步《三统》，荧惑今当在翼九度，今反在柳三度，则不及五十馀度。去年八月二十四日戊辰，荧惑历舆鬼东入轩辕，出后星北，东去四度，北旋复还。轩辕者，后宫也。荧惑者，至阳之精也，天之使也，而出入轩辕，绕还往来。《易》曰“天垂象，见吉凶”其意昭然可见矣。礼，天子一娶九女，嫡媵毕县。今宫人侍御，动以千计，或生而幽隔，人道不通，郁积之气，上感皇天，故遣荧惑入轩辕，理人伦，垂象见异，以悟主上。昔武王下车，出倾宫之女，表商容之间，以理人伦，以表贤德，故天授以圣子，成王是也。今陛下多积宫人，以违天意，故皇胤多夭，嗣体莫寄。《诗》云“敬天之怒，不敢戏豫”方今之福，莫若广嗣，广嗣之术，可不深思。宜简出宫女恣其姻嫁，则天自降福，子孙千亿。惟陛下丁宁再三，留神于此。左右贵幸，亦宜惟臣之言，以悟陛下。盖善言古者合于今，善言天者合于人。愿访问百僚，有违臣言者，臣当受苟言之罪。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "五事：臣窃见去年闰月十七日己丑夜，有白气从西方天苑趋左足，入玉井，数日乃灭。《春秋》曰“有星孛于大辰。大辰者何。大火也。大火为大辰，伐又为大辰，北极亦为大辰”所以孛一宿而连三宿者，言北辰王者之宫也。凡中宫无节，政教乱逆，威武衰微，则此三星以应之也。罚者白虎，其宿主兵，其国赵、魏，变见西方，亦应三辅。凡金气为变，发在秋节。臣恐立秋以后，赵、魏、关西将有羌寇畔戾之患。宜豫宣告诸郡，使敬授人时，轻徭役，薄赋敛，勿妄缮起，坚仓狱，备守卫，回选贤能，以镇抚之。金精之变，责归上司。宜以五月丙午，遣太尉服干戚，建井旟，书玉板之策，引白气之异，于西郊责躬求愆，谢咎皇天，消灭妖气。盖以火胜金，转祸为福也。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "六事：臣窃见今月十四日乙卯巳时，白虹贯日。凡日傍气色白而纯者名为虹。贯日中者，侵太阳也。见于春者，政变常也。方今中官外司，各各考事，其所考者，或非急务。又恭陵火灾，主名未立，多所收捕，备经考毒。寻火为天戒，以悟人君，可顺而不可违，可敬而不可慢。陛下宜恭已内省，以备后灾。凡诸考察，并须立秋。又《易传》曰“公能其事，序贤进士，后必有喜”反之，则白虹贯日。以甲乙见者，则谴在中台。自司徒居位，阴阳多谬，久无虚已进贤之策，天下兴议，异人同咨。且立春以来，金气再见，金能胜木，必有兵气，宜黜司徒以应天意。陛下不早攘之，将负臣言，遗患百姓。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "七事：臣伏惟汉兴以来三百三十九岁。于《诗三基》，高祖起亥仲二年，今在戌仲十年。《诗汜历枢》曰“卯酉为革政，午亥为革命，神在天门，出入候听”言神在戌亥，司候帝王兴衰得失，厥善则昌，厥恶则亡。于《易雄雌秘历》，今值困乏。凡九二困者，众小人欲共困害君子也。《经》曰“困而不失其所，其唯君子乎”唯独贤圣之君，遭困遇险，能致命遂志，不去其道。陛下乃者潜龙养德，幽隐屈厄，即位之元，紫宫惊动，历运之会，时气已应。然犹恐妖祥未尽，君子思患而豫防之。臣以为戌仲已竟，来年入季，文帝改法，除肉刑之罪，至今适三百载。宜因斯际，大蠲法令，官名称号，舆服器械，事有所更，变大为小，去奢就俭，机衡之政，除烦为简。改元更始，招求幽隐，举方正，征有道，博采异谋，开不讳之路。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣陈引际会，恐犯忌讳，书不尽言，未敢究畅。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "台诘顗曰“对云白虹贯日，政变常也。朝廷率由旧章，何所变易而言变常。又言当大蠲法令，革易官号。或云变常以致灾，或改旧以除异，何也。又阳嘉初建，复欲改元，据何经典。其以实对”顗对曰：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "方春东作，布德之元，阳气开发，养导万物。王者因天视听，奉顺时气，宜务崇温柔，尊其行令。而今立春之后，考事不息，秋冬之政，行乎春夏，故白虹春见，掩蔽日曜。凡邪气乘阳，则虹霓在日，斯皆臣下执事刻急所致。殆非朝廷优宽之本。此其变常之咎也。又今选举皆归三司，非有周、召之才，而当则哲之重，每有选用，辄参之掾属，公府门巷，宾客填集，送去迎来，财货无已。其当迁者，竞相荐谒，各遣子弟，充塞道路，开长奸门，兴致浮伪，非所谓率由旧章也。尚书职在机衡，宫禁严密，私曲之意，羌不得通，偏党之恩，或无所用。选举之任，不如还在机密。臣诚愚戆，不知折中，斯固远近之论，当今之宜。又孔子曰“汉三百载，斗历改宪”三百四岁为一德，五德千五百二十岁，五行更用。王者随天，譬犹自春徂夏，改青服绛者也。自文帝省刑，适三百年，而轻微之禁，渐已殷积。王者之法，譬犹江河，当使易避而难犯也。故《易》曰“易则易知，简则易从，易简而天下之理得矣”今去奢即俭，以先天下，改易名号，随事称谓。《易》曰“君子之道，或出或处，同归殊涂，一致百虑”是知变常而善，可以除灾，变常而恶，必致于异。今年仲竟，来年入季，仲终季始，历运变改，故可改元，所以顺天道也。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣顗愚蔽，不足以答圣问。顗又上书荐黄琼、李固，并陈消灾之术曰：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣前对七事，要政急务，宜于今者，所当施用。诚知愚浅，不合圣听，人贱言废，当受诛罚，征营惶怖，靡知厝身。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣闻刳舟剡楫，将欲济江海也。聘贤选佐，将以安天下也。昔唐尧在上，群龙为用，文、武创德，周、召作辅，是以能建天地之功，增日月之耀者也。《诗》云“赫赫王命，仲山甫将之。邦国若否，仲山甫明之”宣王是赖，以致雍熙。陛下践祚以来，勤心庶政，而三九之位，未见其人，是以灾害屡臻，四国未宁。臣考之国典，验之闻见，莫不以得贤为功，失士为败。且贤者出处，翔而后集，爵以德进，则其情不苟，然后使君子耻贫贱而乐富贵矣。若有德不报，有言不酧，来无所乐，进无所趋，则皆怀归薮泽，修其故志矣。夫求贤者，上以承天，下以为人。不用之，则逆天统，违人望。逆天统则灾眚降，违人望则化不行。灾眚降则下呼嗟，化不行则君道亏。四始之缺，五际之厄，其咎由此。岂可不刚健笃实，矜矜栗栗，以守天功盛德大业乎。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣伏见光禄大夫江夏黄琼，耽道乐术，清亮自然，被褐怀宝，含味经籍，又果于从政，明达变复。朝廷前加优宠，宾于上位。琼入朝日浅，谋谟未就，因以丧病，致命遂志。《老子》曰“大音希声，大器晚成”善人为固，三年乃立。天下莫不嘉朝廷有此良人，而复怪其不时还任。陛下宜加降崇之恩，极养贤之礼，征反京师，以慰天下。又处士汉中李固，年四十，通游、夏之艺，履颜、闵之仁。洁白之节，情同璬日，忠贞之操，好是正直，卓冠古人，当世莫及。元精所生，王之佐臣，天之生固，必为圣汉，宜蒙特征，以示四方。夫有出伦之才，不应限以官次。昔颜子十八，天下归仁。子奇稚齿，化阿有声。若还琼征固，任以时政，伊尹、傅说，不足为此，则可垂景光，致休祥矣。臣顗明不知人，伏听众言，百姓所归，臧否共叹。愿泛问百僚，核其名行，有一不合，则臣为欺国。惟留圣神，不以人废言。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "谨复条便宜四事，附奏于左：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "一事：孔子作《春秋》，书“正月”者，敬岁之始也。王者则天之象，因时之序，宜开发德号，爵贤命士，流宽大之泽，垂仁厚之德，顺助元气，含养庶类。如此，则天文昭烂，星辰显列，五纬循轨，四时和睦。不则太阳不光，天地混浊，时气错逆，霾雾蔽日。自立春以来，累经旬朔，未见仁德有所施布，但闻罪罚考掠之声。夫天之应人，疾如景响，而自从入岁，常有蒙气，月不舒光，日不宣曜。日者太阳，以象人君，政变于下，日应于天。清浊之占，随政抑扬。天之见异，事无虚作。岂独陛下倦于万机，帷幄之政有所阙欤。何天戒之数见也。臣愿陛下发扬乾刚，援引贤能，勤求机衡之寄，以获断金之利。臣之所陈，辄以太阳为先者，明其不可久暗，急当改正。其异虽微，其事甚重。臣言虽约，其旨甚广。惟陛下乃眷臣章，深留明思。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "二事：孔子曰“雷之始发《大壮》始，君弱臣强从《解》起”今月九日至十四日，《大壮》用事，消息之卦也。于此六日之中，雷当发声，发声则岁气和，王道兴也。《易》曰“雷出地奋，豫，先王以作乐崇德，殷荐之上帝”雷者，所以开发萌牙，辟阴除害。万物须雷而解，资雨而润。故《经》曰“雷以动之，雨以润之”王者崇宽大，顺春令，则雷应节，不则发动于冬，当震反潜。故《易传》曰“当雷不雷，太阳弱也”今蒙气不除，日月变色，则其效也。天网恢恢，疏而不失，随时进退，应政得失。大人者，与天地合其德，与日月合其明，璇玑动作，与天相应。雷者号令，其德生养。号令殆废，当生而杀，则雷反作，其时无岁。陛下若欲除灾昭祉，顺天致和，宜察臣下尤酷害者，亟加斥黜，以安黎元，则太皓悦和，雷声乃发。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "三事：去年十月二十日癸亥，太白与岁星合于房、心。太白在北，岁星在南，相离数寸，光芒交接。房、心者，天帝明堂布政之宫。《孝经钩命决》曰“岁星守心年谷丰”《尚书洪范记》曰“月行中道，移节应期，德厚受福，重华留之”重华者，谓岁星在心也。今太白从之，交合明堂，金木相贼，而反同合，此以阴陵阳，臣下专权之异也。房、心东方，其国主宋。《石氏经》曰“岁星出左有年，出右无年”今金木俱东，岁星在南，是为出右，恐年谷不成，宋人饑也。陛下宜审详明堂布政之务，然后妖异可消，五纬顺序矣。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "四事：《易传》曰“阳无德则旱，阴僭阳亦旱”阳无德者，人君恩泽不施于人也。阴僭阳者，禄去公室，臣下专权也。自冬涉春，讫无嘉泽，数有西风，反逆时节。朝廷劳心，广为祷祈，荐祭山川，暴龙移市。臣闻皇天感物，不为伪动，灾变应人，要在责已。若令雨可请降，水可攘止，则岁无隔并，太平可待。然而灾害不息者，患不在此也。立春以来，未见朝廷赏录有功，表显有德，存问孤寡，赈恤贫弱，而但见洛阳都官奔车东西，收系纤介，牢狱充盈。臣闻恭陵火处，比有光曜，明此天灾，非人之咎。丁丑大风，掩蔽天地。风者号令，天之威怒，皆所以感悟人君忠厚之戒。又连月无雨，将害宿麦。若一谷不登，则饑者十三四矣。陛下诚宜广被恩泽，贷赡元元。昔尧遭九年之水，人有十载之蓄者，简税防灾，为其方也。愿陛下早宣德泽，以应天功。若臣言不用，朝政不改者，立夏之后乃有澍雨，于今之际未可望也。若政变于朝而天不雨，则臣为诬上，愚不知量，分当鼎镬。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "书奏，特诏拜郎中，辞病不就，即去归家。至四月京师地震，遂陷。其夏大旱。秋，鲜卑入马邑城，破代郡兵。明年，西羌寇陇右。皆略如顗言。后复公车征，不行。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "同县孙礼者，积恶凶暴，好游侠，与其同里人常慕顗名德，欲与亲善。顗不顾，以此结怨，遂为礼所杀。襄楷字公矩，平原隰阴人也。好学博古，善天文阴阳之术。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "桓帝时，宦官专朝，政刑暴滥，又比失皇子，灾异尤数。延熹九年，楷自家诣阙上疏曰：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣闻皇天不言，以文象设教。尧、舜虽圣，必历象日月星辰，察五纬所在，故能享百年之寿，为万世之法。臣窃见去岁五月，荧惑入太微，犯帝座，出端门，不轨常道。其闰月良辰，太白入房，犯心小星，震动中耀。中耀，天王也。傍小星者，天王子也。夫太微天廷，五帝之坐，而金火罚星扬光其中，于占，天子凶。又俱入房、心，法无继嗣。今年岁星久守太微，逆行西至掖门，还切执汉。岁为木精，好生恶杀，而淹留不去者，咎在仁德不修，诛罚太酷。前七年十二月，荧惑与岁星俱入轩辕，逆行四十馀日，而邓皇后诛。其冬大寒，杀鸟兽，害鱼鳖，城傍竹柏之叶有伤枯者。臣闻于师曰“柏伤竹枯，不出三年，天子当之”今洛阳城中人夜无故叫呼，云有火光，人声正喧，于占亦与竹柏枯同。自春夏以来，连有霜雹及大雨雷，而臣作威作福，刑罚急刻之所感也。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "太原太守刘瓆、南阳太守成瑨，志除奸邪，其所诛剪，皆合人望，而陛下受阉竖之谮，乃远加考逮。三公上书乞哀瓆等，不见采察，而严被谴让。忧国之臣，将遂杜口矣。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣闻杀无罪，诛贤者，祸及三世。自陛下即位以来，频行诛伐，梁、寇、孙、邓，并见族灭，其从坐者，又非其数。李云上书，明主所不当讳，杜众乞死，谅以感悟圣朝，曾无赦宥，而并被残戮，天下之人，咸知其冤。汉兴以来，未有拒谏诛贤，用刑太深如今者也。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "永平旧典，诸当重论皆须冬狱，先请后刑，所以重人命也。顷数十岁以来，州郡玩习，又欲避请谳之烦，辄托疾病，多死牢狱。长吏杀生自己，死者多非其罪，魂神冤结，无所归诉，淫厉疾疫，自此而起。昔文王一妻，诞至十子，今宫女数千，未闻庆育。宜修德省刑，以广《螽斯》之祚。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "又七年六月十三日，河内野王山上有龙死，长可数十丈。扶风有星陨为石，声闻三郡。夫龙形状不一，小大无常，故《周易》况之大人，帝王以为符瑞。或闻河内龙死，讳以为蛇。夫龙能变化，蛇亦有神，皆不当死。昔秦之将衰，华山神操璧以授郑客，曰“今年祖龙死”，始皇逃之，死于沙丘。王莽天凤二年，讹言黄山宫有死龙之异，后汉诛莽，光武复兴。虚言犹然，况于实邪。夫星辰丽天，犹万国之附王者也。下将畔上，故星亦畔天。石者安类，坠者失势。春秋五石陨宋，其后襄公为楚所执。秦之亡也，石陨东郡。今损扶风，与先帝园陵相近，不有大丧，必有畔逆。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "案春秋以来及古帝王，未有河清及学门自坏者也。臣以为河者，诸侯位也。清者属阳，浊者属阴。河当浊而反清者，阴欲为阳，诸侯欲为帝也。太学，天子教化之宫，其门无故自坏者，言文德将丧，教化废也。京房《易传》曰“河水清，天下平”今天垂尽，地吐妖，人厉疫，三者并时而有河清，犹春秋麟不当见而见，孔子书之以为异也。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣前上琅邪宫崇受干吉神书，不合明听。臣闻布谷鸣子孟夏，蟋蟀吟于始秋，物有微而志信，人有贱而言忠。臣虽至贱，诚愿赐清闲，极尽所言。书奏不省。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "十馀日，复上书曰：",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣伏见太白北入数日，复出东方，其占当有大兵，中国弱，四夷强。臣又推步，荧惑今当出而潜，必有阴谋。皆由狱多冤结，忠臣被戮。德星所以久守执法，亦为此也。陛下宜承天意，理察冤狱，为刘瓆、成瑨亏除罪辟，追录李云、杜众等子孙。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "夫天子事天不孝，则日食星斗。比年日食于正朔，三光不明，五纬错戾。前者宫崇所献神书，专以奉天地顺五行为本，亦有兴国广嗣之术。其文易晓，参同经典，而顺帝不行，故国胤不兴，孝冲、孝质频世短祚。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "臣又闻之，得主所好，自非正道，神为生虐。故周衰，诸侯以力征相尚，于是夏育、申休、宋万、彭生、任鄙之徒生于其时。殷纣好色，妲已是出。叶公好龙，真龙游廷。今黄门常侍，天刑之人，陛下爱待，兼倍常宠，系嗣未兆，岂不为此。天官宦者星不在紫宫而在天市，明当给使主市里也。今乃反处常伯之位，实非天意。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "又闻宫中立黄、老、浮屠之祠。此道清虚，贵尚无为，好生恶杀，省欲去奢。今陛下嗜欲不去，杀罚过理，既乖其道，岂获其祚哉。或言老子入夷狄为浮屠。浮屠不三宿桑下，不欲久生恩爱，精之至也。天神遗以好女，浮屠曰“此但革囊盛血”遂不眄之。其守一如此，乃能成道。今陛下淫女艳妇，极天下之丽，甘肥饮美，单天下之味，奈何欲如黄、老乎。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "书上，即召诣尚书问状。楷曰“臣闻古者本无宦臣，武帝末，春秋高，数游后宫，始置之耳。后稍见任，至于顺帝，遂益繁炽。今陛下爵之，十倍于前。至今无继嗣者，岂独好之而使之然乎”尚书上其对，诏下有司处正。尚书承旨奏曰“其宦者之官，非近世所置。汉初张泽为大谒者，佐绛侯诛诸吕。孝文使赵谈参乘，而子孙昌盛。楷不正辞理，指陈要务，而析言破律，违背经艺，假借星宿，伪托神灵，造合私意，诬上罔事。请下司隶，正楷罪法，收送洛阳狱”帝以楷言虽激切，然皆天文恒象之数，故不诛，犹司寇论刑。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "初，顺帝时，琅邪宫崇诣阙，上其师干吉于曲阳泉水上所得神书百七十卷，皆缥白素朱介青首朱目，号《太平清领书》。其言以阴阳五行为家，而多巫觋杂语。有司奏崇所上妖妄不经，乃收臧之。后张角颇有其书焉。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "及灵帝即位，以楷书为然。太傅陈蕃举方正，不就。乡里宗之，每太守至，辄致礼清。中平中，与荀爽、郑玄俱以博士征，不至，卒于家。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "论曰：古人有云“善言天者，必有验于人”而张衡亦云“天文历数，阴阳占候，今所宜急也”郎顗、襄楷能仰瞻俯察，参诸人事，祸福吉凶既应，引之教义亦明。此盖道术所以有补于时，后人所当取鉴者也。然而其敝好巫，故君子不以专心焉。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十下·郎顗襄楷列传第二十下",
    "text": "赞曰：仲桓术深，蒲车屡寻。苏竟飞书，清我旧阴。襄、郎灾戒，实由政淫。",
    "chapter_url": "https://duguoxue.com/ershisishi/3342.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "郭伋字细侯，扶风茂陵人也。高祖父解，武帝时以任侠闻。父梵，为蜀郡太守。伋少有志行，哀、平间辟大司空府，三迁为渔阳都尉。王莽时为上谷大尹，迁并州牧。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "更始新立，三辅连被兵寇，百姓震骇，强宗右姓各拥众保营，莫肯先附。更始素闻伋名，征拜左冯翊，使镇抚百姓。世祖即位，拜雍州牧，再转为尚书令，数纳忠谏争。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "建武四年，出为中山太守。明年，彭宠灭，转为渔阳太守。渔阳既离王莽之乱，重以彭宠之败，民多猾恶，寇贼充斥。伋到，示以信赏，纠戮渠帅，盗贼销散。时，匈奴数抄郡界，边境苦之。伋整勒士马，设攻守之略，匈奴畏惮远迹，不敢复入塞，民得安业。在职五岁，户口增倍。后颍川盗贼群起，九年，征拜颍川太守。召见辞谒，帝劳之曰“贤能太守，去帝城不远，河润九里，冀京师并蒙福也。君虽精于追捕，而山道险厄，自斗当一士耳，深宜慎之”伋到郡，招怀山贼阳夏赵宏、襄城召吴等数百人，皆束手诣伋降，悉遣归附农。因自劾专命，帝美其策，不以咎之。后宏、吴等党与闻伋威信，远自江南，或从幽、冀，不期俱降，骆驿不绝。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "十一年，省朔方刺史属并州。帝以卢芳据北土，乃调伋为并州牧。过京师谢恩，帝即引见，并召皇太子诸王宴语终日，赏赐车马衣服什物。伋因言选补众职，当简天下贤俊，不宜专用南阳人。帝纳之。伋前在并州，素结恩德，及后入界，所到县邑，老幼相携，逢迎道路。所过问民疾苦，聘求耆德雄俊，设几杖之礼，朝夕与参政事。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "始至行部，到西河美稷，有童儿数百，各骑竹马，道次迎拜。伋问“儿曹何自远来”对曰“闻使君到，喜，故来奉迎”伋辞谢之。及事讫，诸儿复送至郭外，问“使君何日当还”伋谓别驾从事，计日告之。行部既还，先期一日，伋为违信于诸儿，遂止于野亭，须期乃入。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "是时，朝廷多举伋可为大司空，帝以并部尚有卢芳之儆，且匈奴未安，欲使久于其事，故不召。伋知卢芳夙贼，难卒以力制，常严烽候，明购赏，以结寇心。芳将隋昱遂谋胁芳降伋，芳及亡入匈奴。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "伋以老病上书乞骸骨。二十二年，征为太中大夫，赐宅一区，及帷帐钱谷，以充其家，伋辄散与宗亲九族，无所遗馀。明年卒，时年八十六。帝亲临吊，赐冢茔地。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "杜诗字君公，河内汲人也。少有才能，仕郡功曹，有公平称。更始时，辟大司马府。建武元年，岁中三迁为侍御史，安集洛阳。时，将军萧广放纵兵士，暴横民间，百姓惶扰，诗敕晓不改，遂格杀广，还以状闻。世祖召见，赐以棨戟，复使之河东，诛降逆贼杨异等。诗到大阳，闻贼规欲北度，乃与长史急焚其船，部勒郡兵，将突骑趁击，斩异等，贼遂剪灭。拜成皋令，视事三岁，举政尤异。再迁为沛郡都尉，转汝南都尉，所在称治。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "七年，迁南阳太守。性节俭而政治清平，以诛暴立威，善于计略，省爱民役。造作水排，铸为农器，用力少，见功多，百姓便之。又修治陂池，广拓土田，郡内比室殷足。时人方于召信臣，故南阳为之语曰“前有召父，后有杜母”",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "诗自以无劳，不安久居大郡，求欲降避功臣，乃上疏曰：",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "陛下亮成天工，克济大业，偃兵修文，群帅反旅，海内合和，万世蒙福，天下幸甚。唯匈奴未譬圣德，威侮三垂，陵虐中国，边民虚耗，不能自守，臣恐武猛之将虽勤，亦未得解甲櫜弓也。夫勤而不息亦怨，劳而不休亦怨，怨恨之师，难复责功。臣伏睹将帅之情，功臣之望，冀一休足于内郡，然后即戎出命，不敢有恨。世愚以为“师克在和不在众”，陛下虽垂念北边，亦当颇泄用之。昔汤、武善御众，故无忿鸷之师。陛下起兵十有三年，将帅和睦，士卒凫薻。今若使公卿郡守出于军垒，则将帅自厉。士卒之复，比于宿卫，则戎士自百。何者。天下已安，各重性命，大臣以下，咸怀乐土，不雠其功而厉其用，无以劝也。陛下诚宜虚缺数郡，以俊振旅之臣，重复厚赏，加于久役之士。如此，缘边屯戍之师，竞而忘死，乘城拒塞之吏，不辞其劳，则烽火精明，守战坚固。圣王之政，必因人心。今猥用愚薄，塞功臣之望，诚非其宜。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "臣诗伏自惟忖，本以史吏一介之才，遭陛下创制大业，贤俊在外，空乏之间，超受大恩，牧养不称，奉职无效，久窃禄位，令功臣怀愠，诚惶诚恐。八年，上书乞避功德，陛下殊恩，未许放退。臣诗蒙恩尤深，义不敢苟冒虚请，诚不胜至愿，愿退大郡，受小职。及臣齿壮，力能经营剧事，如使臣诗必有补益，复受大位，虽析珪授爵，所不辞也。惟陛下哀矜。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "帝惜其能，遂不许之。诗雅好推贤，数进知名士清河刘统及鲁阳长董崇等。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "初，禁网尚简，但以玺书发兵，未有虎符之信，诗上疏曰“臣闻兵者国之凶器，圣人所慎。旧制发兵，皆以虎符，其馀征调，竹使而已。符第合会，取为大信，所以明著国命，敛持威重也。间者发兵，但用玺书，或以诏令，如有奸人诈伪，无由知觉。愚以为军旅尚兴，贼虏未殄，征兵郡国，宜有重慎，可立虎符，以绝奸端。昔魏之公子，威倾邻国，犹假兵符，以解赵围，若无如姬之仇，则其功不显。事有烦而不可省，费而不得已，盖谓此也”书奏，从之。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "诗身虽在外，尽心朝廷，谠言善策，随事献纳。视事七年，政化大行。十四年，坐遣客为弟报仇，被征，会病卒。司隶校尉鲍永上书言诗贫困无田宅，丧无所归。诏使治丧郡邸，赙绢千匹。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "孔奋字君鱼，扶风茂陵人也。曾祖霸，元帝时为侍中。奋少从刘歆受《春秋左氏传》，歆称之，谓门人曰“吾已从君鱼受道矣”",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "遭王莽乱，奋与老母、幼弟避兵河西。建武五年，河西大将军窦融请奋署议曹掾，守姑臧长。八年，赐爵关内侯。时天下扰乱，惟河西独安，而姑臧称为富邑，通货羌胡，市日四合，每居县者，不盈数月辄致丰积。奋在职四年，财产无所增。事母孝谨，虽为俭约，奉养极求珍膳。躬率妻、子，同甘菜茹。时天下未定，士多不修节操，而奋力行清洁，为众人所笑，或以为身处脂膏，不能以自润，徒益苦辛耳。奋既立节，治贵仁平，太守梁统深相敬待，不以官属礼之，常迎于大门，引入见母。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "陇蜀既平，河西守令咸被征召，财货连毂，弥竟川泽。惟奋无资，单车就路。姑臧吏民及羌胡更相谓曰“孔君清廉仁贤，举县蒙恩，如何今去，不共报德”遂相赋敛牛、马、器物千万以上，追送数百里。奋谢之而已，一无所受。既至京师，除武都郡丞。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "时，陇西馀贼隗茂等夜攻府舍，残杀郡守，贼畏奋追急，乃执其妻子，欲以为质。奋年已五十，唯有一子，终不顾望，遂穷力讨之。吏民感义，莫不倍用命焉。郡多氐人，便习山谷，其大豪齐钟留者，为群氐所信向。奋乃率厉钟留等令要遮抄击，共为表里。贼窘惧逼急，乃推奋妻子以置军前，冀当退却，而击之愈厉，遂禽灭茂等，奋妻、子亦为所杀。世祖下诏褒美，拜为武都太守。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "奋自为府丞，已见敬重，及拜太守，举郡莫不改操。为政明断，甄善疾非，见有美德，爱之如亲，其无行者，忿之若仇，郡中称为清平。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "弟奇，游学洛阳。奋以奇经明当仕，上病去官，守约乡闾，卒于家。奇博通经典，作《春秋左氏删》。奋晚有子嘉，官至城门校尉，作《左氏说》云。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "张堪字君游，南阳宛人也，为郡族姓。堪早孤。让先父馀财数百万与兄子。年十六，受业长安，志美行厉，诸儒号曰“圣童”。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "世祖微时，见堪志操，常嘉焉。及即位，中郎将来歙荐堪，召拜郎中，三迁为谒者。使送委输缣帛，并领骑七千匹，诣大司马吴汉伐公孙述，在道追拜蜀郡太守。时汉军馀七日粮，阴具船欲遁去。堪闻之，驰往见汉，说述必败，不宜退师之策。汉从之，乃示弱挑敌，述果自出，战死城下。成都既拔，堪先入据其城，捡阅库藏，收其珍宝，悉条列上言，秋毫无私。慰抚吏民，蜀人大悦。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "在郡二年，征拜骑都尉，后领票骑将军杜茂营，击破匈奴于高柳，拜渔阳太守。捕击奸猾，赏罚必信，吏民皆乐为用。匈奴尝以万骑入渔阳，堪率数千骑奔击，大破之，郡界以静。乃于狐奴开稻田八千馀顷，劝民耕种，以致殷富。百姓歌曰“桑无附枝，麦穗两岐。张君为政，乐不可支”视事八年，匈奴不敢犯塞。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "帝尝召见诸郡计吏，问其风土及前后守令能否。蜀郡计掾樊显进曰“渔洋太守张堪昔在蜀，其仁以惠下，威能讨奸。前公孙述破时，珍宝山积，捲握之物，足富十世，而堪去职之日，乘折辕车，布被囊而已”帝闻，良久叹息，拜显为鱼复长。方征堪，会病卒，帝深悼惜之，下诏褒扬，赐帛百匹。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "廉范字叔度，京兆杜陵人也，赵将廉颇之后也。汉兴，以廉氏豪宗，自苦陉徙焉。世为边郡守，或葬陇西襄武，故因仕焉。曾祖父褒，成、哀间为右将军，祖父丹，王莽时为大司马庸部牧，皆有名前世。范父遭丧乱，客死于蜀汉，范遂流寓西州。西州平，归乡里。年十五，辞母西迎父丧。蜀郡太守张穆，丹之故吏，乃重资送范，范无所受，与客步负丧归葭萌。载船触石破没，范抱持棺柩，遂俱沉溺，众伤其义，钩求得之，疗救仅免于死。穆闻，复驰遣使持前资物追范，范又固辞。归葬服竟，诣京师受业，事博士薛汉。京兆、陇西二郡更请召，皆不应，永平初，陇西太守邓融备礼谒范为功曹，会融为州所举案，范知事谴难解，欲以权相济，乃托病求去，融不达其意，大恨之。范于是东至洛阳，变名姓，求代廷尉狱卒。居无几，融果征下狱，范遂得卫侍左右，尽心勤劳。融怪其貌类范而殊不意，乃谓曰“卿何似我故功曹邪”范诃之曰“君困厄瞀乱邪”语遂绝。融系出因病，范随而养视，及死，竟不言，身自将车送丧致南阳，葬毕乃去。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "后辟公府，会薛汉坐楚王事诛，故人门生莫敢视，范独往收敛之。吏以闻，显宗大怒，召范入，诘责曰“薛汉与楚王同谋，交乱天下，范公府掾，不与朝廷同心，而反收敛罪人，何也”范叩头曰“臣无状愚戆，以为汉等皆已伏诛，不胜师资之情，罪当万坐”帝怒稍解，问范曰“卿廉颇后邪。与右将军褒、大司马丹有亲属乎”范对曰“褒，臣之曾祖。丹，臣之祖也。帝曰“怪卿志胆敢尔”因贳之。由是显名。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "举茂才，数月，再迁为云中太守。会匈奴大入塞，烽火日通。故事，虏入过五千人，移书傍郡。吏欲传檄求救，范不听，自率士卒拒之。虏众盛而范兵不敌。会日暮，令军士各交缚两炬，三头爇火，营中星列。虏遥望火多，谓汉兵救至，大惊。待旦将退，范乃令军中蓐食，晨往赴之，斩首数百级，虏自相辚藉，死者千馀人，由此不敢复向云中。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "后频历武威、武都二郡太守，随俗化导，各得治宜。建中初，迁蜀郡太守，其俗尚文辩，好相持短长，范每厉以淳厚，不受偷薄之说。成都民物丰盛，邑宇逼侧，旧制禁民夜作，以防火灾，而更相隐蔽，烧者日属。范乃毁削先令，但严使储水而已。百姓为便，乃歌之曰“廉叔度，来何暮。不禁火，民安作。平生无襦今五绔”在蜀数年，坐法免归乡里。范世在边，广田地，积财粟，悉以赈宗族朋友。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "肃宗崩，范奔赴敬陵。时庐江郡掾严麟奉章吊国，俱会于路。麟乘小车，涂深马死，不能自进，范见而愍然，命从骑下马与之。不告而去。麟事毕，不知马所归，乃缘踪访之。或谓麟曰“故蜀郡太守廉叔度，好周人穷急，今奔国丧，独单是耳”麟亦素闻范名，以为然，即牵马造门，谢而归之。世伏其好义，然依倚大将军窦宪，以此为讥。卒于家。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "初，范与洛阳庆鸿为刎颈交，时人称曰“前有管、鲍，后有庆、廉”鸿慷慨有义节，位至琅邪、会稽二郡太守，所在有异迹。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "论曰“张堪、廉范皆以气侠立名，观其振危急，赴险厄，有足壮者。堪之临财，范之忘施，亦足以信意而感物矣。若夫高祖之召栾布，明帝之引廉范，加怒以发其志，就戮更延其宠，闻义能徙，诚君道所尚，然情理之枢，亦有开塞之感焉。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "王堂字敬伯，广汉郪人也。初举光禄茂才，迁谷城令，治有名迹。永初中，西羌寇巴郡，为民患，诏书遣中郎将尹就攻讨，连年不克。三府举堂治剧，拜巴郡太守。堂驰兵赴贼，斩虏千馀级，巴、庸清静，吏民生为立祠。刺史张乔表其治能，迁右扶风。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "安帝西巡，阿母王圣、中常侍江京等并请属于堂，堂不为用。掾史固谏之，堂曰“吾蒙国恩，岂可为权宠阿意，以死守之”即日遣家属归，闭閤上病。果有诬奏堂者，会帝崩，京等悉诛，堂以守正见称。永建二年，征入为将作大臣。四年，坐公事左转议郎。复拜鲁相，政存简一，至数年无辞讼。迁汝南太守，搜才礼士，不苟自专，乃教掾史曰“古人劳于求贤，逸于任使，故能化清于上，事缉于下。其宪章朝右，简核才职，委功曹陈蕃。匡政理务，拾遗补阙，任主簿应嗣。庶循名责实，察言观效焉”自是委诚求当，不复妄有辞教，郡内称治。时大将军梁商及尚书令袁汤，以求属不行，并恨之。后庐江贼迸入弋阳界，堂勒兵追讨，即便奔散，而商、汤犹因此风州奏堂在任无警，免归家。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "年八十六卒。遗令薄敛，瓦棺以葬。子稚，清行不仕。曾孙商，益州牧刘焉以为蜀郡太守，有治声。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "苏章字孺文，扶风平陵人也。八世祖建，武帝时为右将军。祖父纯，字桓公，有高名，性强切而持毁誉，士友咸惮之，至乃相谓曰“见苏桓公，患其教责人，不见，又思之”三辅号为“大人”。永平中，为奉车都尉窦固军，出击北匈奴、车师有功，封中陵乡侯，官至南阳太守。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "章少博学，能属文。安帝时，举贤良方正，对策高第，为议郎。数陈得失，其言甚直。出为武原令，时岁饑，辄开仓廪，活三千馀户。顺帝时，迁冀州刺史。故人为清河太守，章行部案其奸臧。乃请太守，为设酒肴，陈平生之好甚次。太守喜曰“人皆有一天，我独有二天”章曰“今夕苏孺文与故人饮者，私恩也。明日冀州刺史案事者，公法也”遂举正其罪。州境知章无私，望风畏肃。换为并州刺史，以推折权豪，忤旨，坐免。隐身乡里，不交当世。后征为河南尹，不就。时天下日敝，民多悲苦，论者举章有干国才，朝廷不能复用，卒于家。兄曾孙不韦。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "不韦字公先。父谦，初为郡督邮。时魏郡李暠为美阳令，与中常侍具瑗交通，贪暴为民患，前后监司畏其势援，莫敢纠问。及谦至，部案得其臧，论输左校。谦累迁至金城太守，去郡归乡里。汉法，免罢守令，自非诏征，不得妄到京师。而谦后私至洛阳，时暠为司隶校尉，收谦诘掠，死狱中，暠又因刑其尸，以报昔怨。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "不韦时年十八，征诣公车，会谦见杀，不韦载丧归乡里，瘗而不葬，仰天叹曰“伍子胥独何人也”乃藏母于武都山中，遂变名姓，尽以家财募剑客，邀暠于诸陵间，不克。会暠迁大司农，时右校刍廥在寺北垣下，不韦与亲从兄弟潜入廥中，夜则凿地，昼则逃伏。如此经月，遂得傍达暠之寝室，出其床下。值暠在厕，因杀其妾并及小儿，留书而去。暠大惊惧，乃布棘于室，以板籍地，一夕九徙，虽家人莫知其处。每出，辄剑戟随身，壮士自卫，不韦知暠有备，乃日夜飞驰，径到魏郡，掘其父阜冢，断取阜头，以祭父坟，又标之于市曰“李君迁父头”。暠匿不敢言，而自上退位，归乡里，私掩塞冢椁。捕求不韦，历岁不能得，愤恚感伤，发病欧血死。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "不韦后遇赦还家，乃始改葬，行丧。士大夫多讥其发掘冢墓，归罪枯骨，不合古义，惟任城何休方之伍员。太原郭林宗闻而论之曰“子胥虽云逃命，而见用强吴，凭阖庐之威，因轻悍之众，雪怨旧郢，曾不终朝，而但鞭墓戮尸，以舒其愤，竟无手刃后主之报。岂如苏子单特孑立，靡因靡资，强仇豪援，据位九卿，城阙天阻，宫府幽绝，埃尘所不能过，雾露所不能沾。不韦毁身焦虑，出于百死，冒触严禁，陷族祸门，虽不获逞，为报已深。况复分骸断首，以毒生者，使暠怀忿结，不得其命，犹假手神灵以毙之也。力惟匹夫，功隆千乘，比之于员，不以优乎。。议者于是贵之。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "后太傅陈蕃辟，不应，为郡五官掾。初，弘农张奂睦于苏氏，而武威段颎与暠素善，后奂、颎有隙。及颎为司隶，以礼辟不韦，不韦惧之，称病不诣。颎既积愤于奂，因发怒，乃追咎不韦前报暠事，以为暠表治谦事，被报见诛，君命天也，而不韦仇之。又令长安男子告不韦多将宾客夺舅财物，遂使从事张贤等就家杀之。乃先以鸩与贤父曰“若贤不得不韦，便可饮此”贤到扶风，郡守使不韦奉谒迎贤，即时收执，并其一门六十馀人尽诛灭之，诸苏以是衰破。乃段颎为阳球所诛，天下以为苏氏之报焉。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "羊续字兴祖，太山平阳人也。其先七世二千石卿校，祖父侵，安帝时司隶校尉。父儒，桓帝时为太常。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "续以忠臣子孙拜郎中，去官后，辟大将军窦武府。及武败，坐党事，禁锢十馀年，幽居守静。及党禁解，复辟太尉府，四迁为庐江太守。后扬州黄巾贼攻舒，焚烧城郭，续发县中男子二十以上，皆持兵勒陈，其小弱者，悉使负水灌火，会集数万人，并执力战，大破之，郡界平。后安风贼戴风等作乱，续复击破之，斩首三千馀级，生获渠帅，其馀党辈原为平民，赋与佃器，使就农业。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "中平三年，江夏兵赵慈反叛，杀南阳太守秦颉，攻没六县，拜续为南阳太守。当入郡界，乃羸服间行，侍童子一人，观历县邑，采问风谣，然后乃进。其令长贪挈，吏民良猾，悉逆知其状，郡内惊竦，莫不震慑。乃发兵与荆州刺史王敏共击慈，斩之，获首五千馀级，属县馀贼并诣续降，续为上言，宥其枝附。贼既清平，乃班宣政令，候民病利，百姓欢服。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "时，权豪之家多尚奢丽，续深疾之，常敝衣薄食，车马羸败。府丞尝献其生鱼，续受而悬于庭。丞后又进之，续乃出前所悬者以杜其意。续妻后与子秘俱往郡舍，续闭门不内妻，自将秘行，其资藏惟有布衾、敝祗裯，盐、麦数斛而已，顾敕秘曰“吾自奉若此，何以资尔母乎”使与母俱归。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "六年，灵帝欲以续为太尉。时拜三公者，皆输东园礼钱千万，令中使督之，名为“左驺”。其所之往，辄迎致礼敬，厚加赠赂。续乃坐使人于单席，举缊袍以示之，曰“臣之所资，惟斯而已”左驺白之，帝不悦，以此故不登公位。而征为太常，未及行，会病卒，时年四十八。遗言薄敛，不受赗遗。旧典，二千石卒官赙百万，府丞焦俭遵续先意，一无所受。诏书褒美，敕太山太守以府赙钱赐续家云。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "贾琮字孟坚，东郡聊城人也。举孝廉，再迁为京令，有政理迹。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "旧交阯土多珍产，明玑、翠羽、犀、象、玳瑁、异香、美木之属，莫不自出。前后刺史率多无情行，上承权贵，下积私赂，财计盈给，辄复求见迁代，故吏民怨叛。中平元年，交阯屯兵反，执刺史及合浦太守，自称“柱天将军”。灵帝特敕三府精选能吏，有司举琮为交阯刺史。琮到部，讯其反状，咸言赋敛过重，百姓莫不空单，京师遥远，告冤无所，民不聊生，故聚为盗贼。琮即移书告示，各使安其资业，招抚荒散，蠲复徭役，诛斩渠帅为大害者，简选良吏试守诸县，岁间荡定，百姓以安。巷路为之歌曰“贾父来晚，使我先反。今见清平，吏不敢饭”在事三年，为十三州最，征拜议郎。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "时，黄巾新破，兵凶之后，郡县重敛，因缘生奸。诏书沙汰刺史、二千石，更选清能吏，乃以琮为冀州刺史。旧典，传车骖驾，垂赤帷裳，迎于州界。及琮之部，升车言曰“刺史当远视广听，纠察美恶，何有反垂帷裳以自掩塞乎”乃命御者褰之。百城闻风，自然竦震。其诸臧过者，望风解印绶去，惟瘿陶长济阴董昭、观津长梁国黄就当官待琮，于是州界翕然。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "灵帝崩，大将军何进表琮为度辽将军，卒于官。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "陆康字季宁，吴郡吴人也。祖父续，在《独行传》。父褒，有志操，连征不至。康少仕郡，以义烈称，刺史臧旻举为茂才，除高成令。县在边垂，令户一人具弓弩以备不虞，不得行来。长吏新到，辄发民缮修城郭。康至，皆罢遣，百姓大悦。以恩信为治，寇盗亦息，州郡表上其状。光和元年，迁武陵太守，转守桂阳、乐安二郡，所在称之。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "时，灵帝欲铸铜人，而国用不足，乃诏调民田，亩敛十钱。而比水旱伤稼，百姓贫苦。康上疏谏曰“臣闻先王治世，贵在爱民。省徭轻赋，以宁天下，除烦就约，以崇简易，故万姓从化，灵物应德。末世衰主，穷奢极侈，造作无端，兴制非一，劳割自下，以从苟欲，故黎民吁嗟，阴阳感动。陛下圣德承天，当隆盛化，而卒被诏书，亩敛田钱，铸作铜人，伏读惆怅，悼心失图。夫十一而税，周谓之彻。彻者通也，言其法度可通万世而行也。故鲁宣税亩，而蝝灾自生。哀公增赋，而孔子非之。岂有聚夺民物，以营无用之铜人。捐舍圣戒，自蹈亡王之法哉。传曰：君举必书，书而不法，后世何述焉。陛下宜留神省察，改敝从善，以塞兆民怨恨之望”书奏，内幸因此谮康援引亡国，以譬圣明，大不敬，槛车征诣廷尉。侍御史刘岱典考其事，岱为表陈解释，免归田里。复征拜议郎。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "会庐江贼黄穰等与江夏蛮连结十馀万人，攻没四县，拜康庐江太守。康申明赏罚，击破穰等，馀党悉降。帝嘉其功，拜康孙尚为郎中。献帝即位，天下大乱，康蒙险遣孝廉计吏奉贡朝廷，诏书策劳，加忠义将军，秩中二千石。时袁术屯兵寿春，部曲饑饿，遣使求委输兵甲。康以其叛逆，闭门不通，内修战备，将以御之。术大怒，遣其将孙策政康，围城数重。康固守，吏士有先受休假者，皆遁伏还赴，暮夜缘城而入。受敌二年，城陷。月馀，发病卒，年七十。宗族百馀人，遭离饑厄，死者将半。朝廷愍其守节，拜子俊为郎中。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "少子绩，仕吴为郁林太守，博学善政，见称当时。幼年曾谒袁术，怀橘堕地者也，有名称。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十一·郭杜孔张廉王苏羊贾陆列传第二十一",
    "text": "赞曰：伋牧朔藩，信立童昏。诗守南楚，民作谣言。奋驰单乘，堪驾毁辕。范得其朋，堂任良肱。二苏劲烈，羊、贾廉能。季宁拒策，城陨冲輣。",
    "chapter_url": "https://duguoxue.com/ershisishi/3343.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "樊宏字靡卿，南阳湖阳人也，世祖之舅。其先周仲山甫，封于樊，因而氏焉，为乡里著姓。父重，字君云，世善农稼，好货殖。重性温厚，有法度，三世共财，子孙朝夕礼敬，常若公家。其营理产业，物无所弃，课役童隶，各得其宜，故能上下戮力，财利岁倍，至乃开广田土三百馀顷。其所起庐舍，皆有重堂高阁，陂渠灌注。又池鱼牧畜，有求必给。尝欲作器物，先种梓漆，时人嗤之，然积以岁月，皆得其用，向之笑者咸求假焉。资至巨万，而赈赡宗族，恩加乡闾。外孙何氏兄弟争财，重耻之，以田二顷解其忿讼。县中称美，推为三老。年八十馀终。其素所假贷人间数百万，遗令焚削文契。责家闻者皆惭，争往偿之，诸子从敕，竟不肯受。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "宏少有志行。王莽末，义兵起，刘伯升与族兄赐俱将兵攻湖阳，城守不下。赐女弟为宏妻，湖阳由是收系宏妻子，令出譬伯升，宏因留不反。湖阳军帅欲杀其妻子，长吏以下共相谓曰“樊重子父，礼义恩德行于乡里，虽有罪，且当在后”会汉兵日盛，湖阳惶急，未敢杀之，遂得免脱。更始立，欲以宏为将，宏叩头辞曰“书生不习兵事”竟得免归。与宗家亲属作营堑自守，老弱归之者千馀家。时赤眉贼掠唐子乡，多所残杀，欲前攻宏营，宏遣人持牛酒米谷，劳遗赤眉。赤眉长老先闻宏仁厚，皆称曰“樊君素善，且今见待如此，何心攻之”引兵而去，遂免寇难。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "世祖即位，拜光禄大夫，位特进，次三公。建武五年，封长罗侯。十三年，封弟丹为射阳侯，兄子寻玄乡侯，族兄忠更父侯。十五年，定封宏寿张侯。十八年，帝南祠章陵，过湖阳，祠重墓，追爵谥为寿张敬侯，立庙于湖阳，车驾每南巡，常幸其墓，赏赐大会。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "宏为人谦柔畏慎，不求苟进。常戒其子曰“富贵盈溢，未有能终者。吾非不喜荣势也，天道恶满而好谦，前世贵戚皆明戒也。保身全己，岂不乐哉”每当朝会，辄迎期先到，俯伏待事，时至乃起。帝闻之，常敕驺骑临朝乃告，勿令豫到。宏所上便宜及言得失，辄手自书写，毁削草本。公朝访逮，不敢众对。宗族染其化，未尝犯法。帝甚重之。及病困，车驾临视，留宿，问其所欲言。宏顿首自陈“无功享食大国，诚恐子孙不能保全厚恩，令臣魂神惭负黄泉，愿还寿张，食小乡亭”帝悲伤其言，而竟不许。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "二十七年，卒。遗敕薄葬，一无所用，以为棺柩一臧，不宜复见，如有腐败，伤孝子之心，使与夫人同坟异臧。帝善其令，以书示百官，因曰“今不顺寿张侯意，无以彰其德。且吾万岁之后，欲以为式”赙钱千万，布万匹，谥为恭侯，赠以印绶，车驾亲送葬。子鯈嗣。帝悼宏不已，复封少子茂为平望侯。樊氏侯者凡五国。明年，赐鯈弟鲔及从昆弟七人合钱五千万。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "论曰：昔楚顷襄王问阳陵君曰“君子之富何如”对曰“假人不德不责，食人不使不役，亲戚爱之，众人善之”若乃樊重之折契止讼，其庶几君子之富乎。分地以用天道，实廪以崇礼节，取诸理化，则亦可以施于政也。与夫爱而畏者，何殊间哉。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "鯈字长鱼，谨约有父风。事后母至孝，及母卒，哀思过礼，毁病不自支，世祖常遣中黄门朝暮送饘粥。服阕，就侍中丁恭受《公羊严氏春秋》。建武中，禁网尚阔，诸王既长，各招引宾客，以鯈外戚，争遣致之，而鯈清静自保，无所交结。及沛王辅事发，贵戚子弟多见收捕，鯈以不豫得免。帝崩，鯈为复土校尉。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "永平元年，拜长水校尉，与公卿杂定郊祠礼仪，以谶记正《五经》异说。北海周泽、琅邪承宫并海内大儒，鯈皆以为师友而致之于朝。上言郡国举孝廉，率取年少能报恩者，耆宿大贤多见废弃，宜敕郡国简用良俊。又议刑辟宜须秋月，以顺时气。显宗并从之。二年，以寿张国益东平王，徙封鯈燕侯。其后广陵王荆有罪，帝以至亲悼伤之，诏鯈与羽林监南阳任隗杂理其狱。事竟，奏请诛荆。引见宣明殿，帝怒曰“诸卿以我弟故，欲诛之，即我子，卿等敢尔邪”鯈仰而对曰“天下高帝天下，非陛下之天下也。《春秋》之义。君亲无将，将而诛焉。是以周公诛弟，季友鸩兄，经传大之。臣等以荆属托母弟，陛下留圣心，加恻隐，故敢请耳。如令陛下子，臣等专诛而已”帝叹息良久。鯈益以此知名。其后弟鲔为子赏求楚王英女敬乡公主，鯈闻而止之，曰“建武时，吾家并受荣宠，一宗五侯。时特进一言，女可以配王，男可以尚主，但以贵宠过盛，即为祸患，故不为也。且尔一子，奈何弃之于楚乎”鲔不从。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "十年，鯈卒，赗赠甚厚，谥曰哀侯。帝遣小黄门张音问所遗言。先是河南县亡失官钱，典负者坐死及罪徙者甚众，遂委责于人，以偿其耗。乡部吏司因此为奸，鯈常疾之。又野王岁献甘醪、膏餳，每辄扰人，吏以为利。鯈并欲奏罢之，疾病未及得上。音归，具以闻，帝览之而悲叹，敕二郡并令从之。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "长子汜嗣，以次子郴、梵为郎。其后楚事发觉，帝追念鯈谨恪，又闻其止鲔婚事，故其诸子得不坐焉。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "梵字文高，为郎二十馀年，三署服其重惧。悉推财物二千馀万与孤兄子，官至大鸿胪。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "汜卒，子时嗣。时卒，子建嗣。建卒，无子，国绝。永宁元年，邓太后复封建弟盼。盼卒，子尚嗣。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "初，鯈删定《公羊严氏春秋》章句，世号“樊侯学”，教授门徒前后三千馀人。弟子颍川李脩、九江夏勤，皆为三公。勤字伯宗，为京、宛二县令，零陵太守，所在有理能称。安帝时，位至司徒。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "准字幼陵，宏之族曾孙也。父瑞，好黄老言，清静少欲。准少励志行，修儒术，以先父产业数百万让孤兄子。永元十五年，和帝幸南阳，准为郡功曹，召见，帝器之，拜郎中，从车驾还宫，特补尚书郎。邓太后临朝，儒学陵替，准乃上疏曰：",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "臣闻贾谊有言，“人君不可以不学”。故虽大舜圣德，孳孳为善。成王贤主，崇明师傅。及光武皇帝受命中兴，群雄崩扰，旌旗乱野，东西诛战，不遑启处，然犹投戈讲艺，息马论道。至孝明皇帝，兼天地之姿，用日月之明，庶政万机，无不简心，而垂情古典，游意经艺，每飨射礼毕，正坐自讲，诸儒并听，四方欣欣。虽阙里之化，矍相之事，诚不足言。又多征名儒，以充礼官，如沛国赵孝、琅邪承宫等，或安车结驷，告归乡里。或丰衣博带，从见宗庙。其馀以经术见优者，布在廊庙。故朝多皤皤之良，华首之老。每宴会，则论难衎衎，共求政化。详览群言，响如振玉。朝者进而思政，罢者退而备问。小大随化，雍雍可嘉。期门羽林介胄之士，悉通《孝经》。博士议郎，一人开门，徒众百数。化自圣躬，流及蛮荒，匈奴遣伊秩訾王大车且渠来入就学。八方肃清，上下无事。是以议者每称盛时，咸言永平。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "今学者盖少，远方尤甚。博士倚席不讲，儒者竟论浮丽，忘謇謇之忠，习諓々之辞。文吏则去法律而学诋欺，锐锥刀之锋，断刑辟之重，德陋俗薄，以致苛刻。昔孝文窦后性好黄老，而清静之化流景、武之间。臣愚以为宜下明诏，博求幽隐，发扬岩穴，宠进儒雅，有如孝、宫者，征诣公车，以侯圣上讲习之期。公卿各举明经及旧儒子孙，进其爵位，使缵其业。复召郡国书佐，使读律令。如此，则廷颈者日有所见，倾耳者月有所闻。伏愿陛下推述先帝进业之道。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "太后深纳其言，是后屡举方正、敦朴、仁贤之士。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "准再迁御史中丞。永初之初，连年水旱灾异，郡国多被饑困，准上疏曰：",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "臣闻传曰“饑而不损兹曰太，厥灾水”《春秋谷梁传》曰“五谷不登，谓之大侵。大侵之礼，百官备而不制，群神祷而不祠”由是言之，调和阴阳，实在俭节。朝廷虽劳心元元，事从省约，而在职之吏，尚未奉承。夫建化致理，由近及远，故《诗》曰“京师翼翼，四方是则”。今可先令太官、尚方、考功、上林池籞诸官，实减无事之物，五府调省中都官吏京师作者。如此，则化及四方，人劳省息。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "伏见被灾之郡，百姓凋残，恐非赈给所能胜赡，虽有其名，终无其实。可依征和元年故事，遣使持节慰安。尤困乏者，徙置荆、扬孰郡，既省转运之费，且令百姓各安其所。今虽有西屯之役，宜先东州之急。如遣使者与二千石随事消息，悉留富人守其旧士，转尤贫者过所衣食，诚父母之计也。愿以臣言下公卿平议。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "太后从之，悉以公田赋与贫人。即擢准与议郎吕仓并守光禄大夫，准使冀州，仓使兖州。准到部，开仓廪食，尉安生业，流人咸得苏息。还，拜巨鹿太守。时饑荒之馀，人庶流迸，家户且尽，准课督农桑，广施方略，期年间，谷粟丰贱数十倍。而赵、魏之郊数为羌所抄暴，准外御寇虏，内抚百姓，郡境以安。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "五年，转河内太守。时羌复屡入郡界，准辄将兵讨逐，修理坞壁，威名大行。视事三年，以疾征，三转为尚书令，明习故事，遂见任用。元初三年，代周畅为光禄勋。五年，卒于官。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "阴识字次伯，南阳新野人也，光烈皇后之前母兄也。其先出自管仲，管仲七世孙修，自齐适楚，为阴大夫，因而氏焉。秦、汉之际，始家新野。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "及刘伯升起义兵，识时游学长安，闻之，委业而归，率子弟、宗族、宾客千馀人往诣伯升。伯升乃以识为校尉。更始元年，迁偏将军，从攻宛，别降新野、淯阳、杜衍、冠军、湖阳。二年，更始封识阴德侯，行大将军事。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "建武元年，光武遣使迎阴贵人于新野，并征识。识随贵人至，以为骑都尉，更封阴乡侯。二年，以征伐军功增封，识叩头让曰“天下初定，将帅有功者众，臣托属掖廷，仍加爵邑，不可以示天下”帝甚美之，以为关都尉，镇函谷。迁侍中，以母忧辞归。十五年，定封原鹿侯。及显宗立为皇太子，以识守执金吾，辅导东宫。帝每巡郡国，识常留镇守京师，委以禁兵。入虽极言正议，及与宾客语，未尝及国事。帝敬重之，常指识以敕戒贵戚，激厉左右焉。识所用掾史皆简贤者，如虞廷、傅宽、薛愔等，多至公卿校尉。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "显宗即位，拜为执金吾，位特进。永平二年，卒，赠以本官印绶，谥曰贞侯。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "子躬嗣。躬卒，子璜嗣。永初七年，为奴所杀，无子，国绝。永宁元年，邓太后以璜弟淑绍封。淑卒，子鲔嗣。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "躬弟子纲女为和帝皇后，封纲吴房侯，位特进，三子秩、辅、敞，皆黄门侍郎。后坐巫蛊事废，纲自杀，辅下狱死，轶、敞徙日南。识弟兴。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "兴字君陵，光烈皇后母弟也，为人有膂力。建武二年，为黄门侍郎，守期门仆射，典将武骑，从征伐，平定郡国。兴每从出入，常操持小盖，障翳风雨，躬履涂泥，率先期门。光武所幸之处，辄先入清宫，甚见亲信。虽好施接宾，然门无侠客。与同郡张宗、上谷鲜于裒不相好，知其有用，犹称所长而达之。友人张汜、杜禽与兴厚善，以为华而少实，但私之以财，终不为言：是以世称其忠平。第宅苟完，裁蔽风雨。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "九年，迁侍中，赐爵关内侯。帝后召兴，欲封之，置印绶于前，兴固让曰“臣未有先登陷阵之功，而一家数人并蒙爵士，令天下觖望，诚为盈溢。臣蒙陛下、贵人恩泽至厚，富贵已极，不可复加，至诚不愿”帝嘉兴之让，不夺其志。贵人问其故，兴曰“贵人不读书心邪。亢龙有悔。夫外戚家苦不知廉退，嫁女欲配侯王，取妇眄睨公主，愚心实不安也。富贵有极，人当知足，夸奢益为观听所讥”贵人感其言，深自降挹，卒不为宗亲求位。十九年，拜卫尉，亦辅导皇太子。明年夏，帝风眩疾甚，后以兴领侍中，受顾命于云台广室。会疾廖，召见兴，欲以代吴汉为大司马。兴叩头流涕，固让曰“臣不敢惜身，诚亏损圣德，不可苟冒”至诚发中，感动左右，帝遂听之。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "二十三年，卒，时年三十九。兴素与从兄嵩不相能，然敬其威重。兴疾病，帝亲临，问以政事以群臣能不。兴顿首曰“臣愚不足以知之。然伏见议郎席广、谒者阴嵩，并经行明深，逾于公卿”兴没后，帝思其言，遂擢广为光禄勋。嵩为中郎将，监羽林十馀年，以谨敕见幸。显宗即位，拜长乐卫尉，迁执金吾。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "永平元年诏曰“故侍中卫尉关内侯兴，典领禁兵，从平天下，当以军功显受封爵，又诸舅比例，应蒙恩泽，兴皆固让，安乎里巷。辅导朕躬，有周昌之直，在家仁孝，有曾、闵之行，不幸早卒，朕甚伤之。贤者子孙，宜加优异。其以汝南之鲖鲖阳封兴子庆为鲷阳侯，庆弟博为氵隐强侯”博弟员、丹并为郎，庆推田宅财物悉与员、丹。帝以庆义让，擢为黄门侍郎。庆卒，子琴嗣。建初五年，兴夫人卒，肃宗使五官中郎将持节即墓赐策，追谥兴曰翼侯。琴卒，子万全嗣。万全卒，子桂嗣。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "兴弟就，嗣父封宣恩侯，后改封为新阳侯。就善谈论，朝臣莫及，然性刚傲，不得众誉。显宗即位，以就为少府，位特进。就子丰尚郦邑公主。公主娇妒，丰亦狷急。永平二年，遂杀主，被诛，父母当坐，皆自杀，国除。帝以舅氏故，不极其刑。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "阴氏侯者凡四人。初，阴氏世奉管仲之祀，谓为“相君”。宣帝时，阴子方者，至孝有仁恩，腊日晨炊而灶神形见，子方再拜受庆。家有黄羊，因以祀之。自是已后，暴至巨富，田有七百馀顷，舆马仆隶，比于邦君。子方常言“我子孙必将强大”，至识三世而遂繁昌，故后常以腊日祀灶，而荐黄羊焉。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十二·樊宏阴识列传第二十二",
    "text": "赞曰：权族好倾，后门多毁。樊氏世笃，阴亦戒侈。恂恂苗胤，传龟袭紫。",
    "chapter_url": "https://duguoxue.com/ershisishi/3344.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "朱浮字叔元，沛国萧人也。初从光武为大司马主簿，迁偏将军，从破邯郸。光武遣吴汉诛更始幽州牧苗曾，乃拜浮为大将军幽州牧，守蓟城，遂讨定北边。建武二年，封舞阳侯，食三县。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "浮年少有才能，颇欲厉风迹，收士心，辟召州中名宿涿郡王岑之属，以为从事，及王莽时故吏二千石，皆引置幕府，乃多发诸郡仓谷，禀赡其妻子。渔阳太守彭宠以为天下未定，师旅方起，不宜多置官属，以损军实，不从其实。浮性矜急自多，颇有不平，因以峻文诋，宠亦很强，歉负其功，嫌怨转积。浮密奏宠遣吏迎妻而不迎其母，又受货贿，杀害友人，多聚兵谷，意计难量。宠既积怨，闻之，遂大怒，而举兵攻浮。浮以书质责之曰：",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "盖闻知者顺时而谋，愚者逆理而动，常窃悲京城太叔以不知足而无贤辅，卒自弃于郑也。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "伯通以名字典郡，有佐命之功，临人亲职，爱惜仓库，而浮秉征伐之任，欲权时救急，二者皆为国耳。即疑浮相谮，何不诣阙自陈，而为族灭之计乎。朝廷之于伯通，恩亦厚矣，委以大郡，任以威武，事有柱石之寄，情同子孙之亲。匹夫媵母尚能致命一餐，岂有身带三绶，职典大邦，而不顾恩义，生心外畔者乎。伯通与吏人语，何以为颜。行步拜起，何以为容。坐卧念之，何以为心。引镜窥影，何施眉目。举措建功，何以为人。惜乎弃休令之嘉名，造枭鸱之逆谋，捐传世之庆祚，招破败之重灾，高论尧、舜之道，不忍桀、纣之性，生为世笑，死为愚鬼，不亦哀乎。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "伯通与耿侠游俱起佐命，同被国恩。侠游廉让，屡有降挹之言。而伯通自伐，以为功高天下。往时辽东有豕，生子白头，异而献之，行至河东，见群豕皆白，怀惭而还。若以子之功论于朝廷，则为辽东豕也。今乃愚妄，自比六国。六国之时，其势各盛，廓土数千里，胜兵将百万，故能据国相持，多历年世。今天下几里，列郡几城，奈何以区区渔阳而结怨天子。此犹河滨之人捧土以塞孟津，多见其不知量也。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "方今天下适定，海内愿安，土无贤不肖，皆乐立名于世。而伯通独中风狂走，自捐盛时，内听骄妇之失计，外信谗邪之谀言，长为群后恶法，永为功臣鉴戒，岂不误哉。定海内者无私仇，勿以前事自误，愿留意顾老母幼弟。凡举事无为亲厚者所痛，而为见仇者所快。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "宠得书愈怒，攻浮转急。明年，涿郡太守张丰亦举兵反。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "时，二郡畔戾，北州忧恐，浮以为天子必自将兵讨之，而但遣游击将军邓隆阴助浮。浮怀惧，以为帝怠于敌，不能救之，乃上疏曰：",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "昔楚、宋列国，俱为诸侯，庄王以宋执其使，遂有投袂之师。魏公子顾朋友之要，触冒强秦之锋。夫楚、魏非有分职匡正之大义也，庄王但为争强而发忿，公子以一言而立信耳。今彭宠反畔，张丰逆节，以为陛下必弃捐它事，以时灭之，既历时月，寂寞无音。从围城而不救，放逆虏而不讨，臣诚惑之。昔高祖圣武，天下既定，犹身自征伐，未尝宁居。陛下虽兴大业，海内未集，而独逸豫，不顾北垂，百姓遑遑，无所系心。三河、冀州，曷足以传后哉。今秋稼已熟，复为渔阳所掠。张丰狂悖，奸党日增，连年拒守，吏士疲劳，甲胄生虮虱，弓弩不得施，上下焦心，相望救护，仰希陛下生活之恩。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "诏报曰“往年赤眉跋扈长安，吾策其无谷必东，果来归降。今度此反虏，势无久全，其中必有内相斩者。今军资未充，故须后麦耳”浮城中粮尽，人相食。会上谷太守耿况遣骑来救浮，浮乃得遁走。南至良乡，其兵长反遮之，浮恐不得脱，乃下马刺杀其妻，仅以身免，城降于宠，尚书令侯霸奏浮败乱幽州，构成宠罪，徒劳军师，不能死节，罪当伏诛。帝不忍，以浮代贾复为执金吾，徙封父城侯。后丰、宠并自败。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "帝以二千石长吏多不胜任，时有纤微之过者，必见斥罢，交易纷扰，百姓不宁。六年，有日食之异，浮因上疏曰：",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "臣闻日者众阳之所宗，君上之位也。凡居官治民，据郡典县，皆为阳为上，为尊为长。若阳上不明，尊长不足，则干动三光，垂示王者。五典纪国家之政，《鸿范》别灾异之文，皆宣明天道，以征来事者也。陛下哀愍海内新罹祸毒，保宥生人，使得苏息。而今牧人之吏，多未称职，小违理实，辄见斥罢，岂不粲然黑白分明哉。然以尧、舜之盛，犹如三考，大汉之兴，亦累功效，吏皆积久，养老于官，至名子孙，因为氏姓。当时吏职，何能悉理。论议之徒，岂不喧哗。盖以为天地之功不可仓卒，艰难之业当累日也。而间者守宰数见换易，迎新相代，疲劳道路。寻其视事日浅，未足昭见其职，既加严切，人不自呆，各自顾望，无自安之心。有司或因睚眦以骋私怨，苟求长短，求媚上意。二千石及长吏迫于举劾，惧于刺讥，故争饰诈伪，以希虚誉。斯皆群阳骚动，日月失行之应。夫物暴长者必矢折，功卒成者必亟坏，如摧长久之业，而造速成之功，非陛下之福也。天下非一时之用也，海内非一旦之功也。愿陛下游意于经年之外，望化于一世之后，天下幸甚。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "帝下其议，群臣多同于浮，自是牧守易代颇简。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "旧制，州牧奏二千石长吏不任位者，事皆先下三公，三公遣掾史案验，然后黜退。帝时用明察，不复委任三府，而权归刺举之吏。浮复上疏曰“陛下清明履约，率礼无违，自宗室诸王、外家后亲，皆奉遵绳墨，无党势之名。至或乘牛车，齐于编人。斯固法令整齐，下无作威者也。求之于事，宜以和平，而灾异犹见者，而岂徒然。天道信诚，不可不察。窃见陛下疾往者上威不行，不专国命，即位以来，不用旧典，信赖举之宫，黜鼎辅之任，至于有所劾奏，便加免退，复案不关三府，罪谴不蒙澄察。陛下以使者为腹心，而使者以从事为耳目，是为尚书之平，决于百石之吏，故群下苛刻，各自为能。兼以私情容长，憎爱在职，皆竞张空虚，以要时利，故有罪者心不厌服，无咎者坐被空文，不可经盛衰，贻后王也。夫事积久则自重，吏安则人自静。传曰：五年再闰，天道乃备。夫以天地之灵，犹五载以成其化，况人道哉。臣浮愚戆，不胜忄卷々，愿陛下留心千里之任，省察偏言之奏”",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "七年，转太仆。浮又以国学既兴，宜广博士之选，乃上书曰：",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "夫太学者，礼义之官，教化所由兴也。陛下尊敬先圣，垂意古典，官室未饰，干戈未休，而先建太学，进立横舍，比日车驾亲临观飨，将以弘时雍之化，显勉进之功也。寻博士之官，为天下宗师，使孔圣之言传而不绝。旧事，策试博士，必广求详选，爰自畿夏，延及四方，是以博举明经，惟贤是登，学者精励，远近同慕，伏闻诏书更试五人，惟取见在洛阳城者。臣恐自今以往，将有所失。求之密迩，容或未尽，而四方之学，无所劝乐。凡策试之本，贵得其真，非有期会，不及远方也。又诸所征试，皆私自发遣，非有伤费烦扰于事也。语曰“中国失礼，求之于野”臣浮幸得与讲图谶，故敢越职。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "帝然之。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "二十年，代窦融为大司空，二十二年，坐卖弄国恩免。二十五年，徙封新息侯。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "帝以浮陵轹同列，每衔之，惜其功能，不忍加罪。永平中，有人单辞告浮事者，显宗大怒，赐浮死。长水校尉樊鯈言于帝曰“唐尧大圣，兆人获所，尚优游四凶之狱，厌服海内之心，使天下咸知，然后殛罚。浮事虽昭明，而未达人听，宜下廷尉，章著其事”帝亦悔之。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "论曰：吴起与田文论功，文不及者三，朱买臣难公孙弘十策，弘不得其一，终之田文相魏，公孙宰汉，诚知宰相自有体也。故曾子曰“君子所贵乎道者三，笾豆之事则有司存”而光武、明帝躬好吏事，亦以课核三公，其人或失而其礼稍薄，至有诛斥诘辱之累。任职责过，一至于此，追感贾生之论，不亦笃乎。朱浮讥讽苛察欲速之弊，然矣，焉得长者之言哉。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "冯鲂字孝孙，南阳湖阳人也。其先魏之支别，食菜冯城，因以氏焉。秦灭魏，迁于湖阳，为郡族姓。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "王莽末，四方溃畔，鲂乃聚宾客，招豪桀，作营堑，以待所归。是时湖阳大姓虞都尉反城称兵，先与同县申屠季有仇，而杀其兄，谋灭季族。季亡归鲂，鲂将季欲还其宫，道逢都尉从弟长卿来，欲执季。鲂叱长卿曰“我与季虽无素故，士穷想归，要当以死任之，卿为何言”遂与俱归。季谢曰“蒙恩得全，死无以为报，有牛马财物，愿悉献之”鲂作色曰“吾老亲弱弟皆在贼城中，今日相与，尚无所顾，何云财物乎”季惭不敢复言。鲂自是为县邑所敬信，故能据营自固。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "时天下未定，而四方之士拥兵矫称者甚众，唯鲂自守，兼有方略。光武闻而嘉之，建武三年，征诣行在所，见于云台，拜虞令。为政敢杀伐，以威信称。迁郏令。后车驾西征隗嚣，颍川资贼群起，郏贼延褒等众三千馀人，攻围县舍，鲂率吏士七十许人，力战连日，弩矢尽，城陷，鲂乃遁去。帝闻郡国反，即驰赴颍川，鲂诣行在所。帝案行斗处，知鲂力战，乃嘉之曰“此健令也。所当讨击，勿拘州郡”褒等闻帝至，皆自髡剔，负鈇锧，将其众请罪。帝且赦之，使鲂转降诸聚落，县中平定，诏乃悉以褒等还鲂诛之。鲂责让以行军法，皆叩头曰“今日受诛，死无所恨”鲂曰“汝知悔过伏罪，今一切相赦，听各反农桑，为令作耳目”皆称万岁。是时每有盗贼，并为褒等所发，无敢动者，县界清静。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "十三年，迁魏郡太守。二十七年，以高等入代赵憙为太仆。中元元年，从东封岱宗，行卫尉事。还，代张纯为司空，赐爵关内侯。二年，帝崩，使鲂持节起原陵，更封杨邑乡侯，食三百五十户。永平四年，坐考陇西太守邓融，听任奸吏，策免，削爵士。六年，显宗幸鲁，复行卫尉事。七年，代阴嵩为执金吾。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "鲂性矜严公正，在位数进忠言，多见纳用。十四年，诏复爵士。明年，东巡郡国，留鲂宿卫南宫。建初三年，以老病乞身，肃宗许之。其冬为五更，诏鲂朝贺，就列侯位。元和二年，卒，时年八十六。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "子柱嗣。尚显宗女获嘉长公主，少为侍中，以恭肃谦约称，位至将作大匠。柱卒，子定嗣，官至羽林中郎将。定卒，无子，国除。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "定弟石，袭母公主封获嘉侯，亦为侍中，稍迁卫尉。能取悦当世，为安帝所宠。帝尝幸其府，留饮十许日，赐驳犀具剑、佩刀、紫艾绶、玉玦各一，拜子世为黄门侍郎，世弟二人皆郎中。自永初兵荒，王侯租秩多不充，于是特诏以它县租税足石，今如旧限，岁入谷三万斛，钱四万。迁光禄勋，遂代杨震为太尉。及北乡侯立，迁太傅，与太尉东莱刘喜参录尚书事。顺帝既立，石与喜皆以阿党阎显、江京等策免，复为卫尉。卒，子代嗣。代卒，弟承嗣，为步兵校尉。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "石弟珖，和帝时诏封杨邑侯，亦以石宠，官至城门校尉。卒，子肃嗣，为黄门侍郎。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "虞延字子大，陈留东昏人也。延初生，其上有物若一匹练，遂上升上，占者以为吉。及长，长八尺六寸，要带十围，力能扛鼎。少为户牖亭长。时王莽贵人魏氏宾客放从，延率吏卒突入其家捕之，以此见怨，故位不升。性敦朴，不拘小节，又无乡曲之誉。王莽末，天下大乱，延常婴甲胄，拥卫亲族，扞御抄盗，赖其全者甚众。延从女弟年在孩乳，其母不能活之，弃于沟中，延闻其号声，哀而收之，养至成人。建武初，仕执金吾府，除细阳令。每至岁时伏腊，辄休遣徒系，各使归家，并感其恩德，应期而还。有囚于家被病，自载诣狱，既至而死，延率掾史，殡于门外，百姓感悦之。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "后去官还乡里，太守富宗闻延名，召署功曹。宗性奢靡，车服器物，多不中节。延谏曰“昔晏婴辅齐，鹿裘不完，季文子相鲁，妾不衣帛，以约失之者鲜矣”宗不悦，延即辞退。居有顷，宗果以侈从被诛，临当伏刑，揽涕而叹曰“恨不用功曹虞延之谏”光武闻而奇之。二十年东巡，路过小黄，高帝母昭灵后园陵在焉，时延为部督邮，诏呼引见，问园陵之事。延进止从容，占拜可观，其陵树株蘖，皆谙其数，俎豆牺牲，颇晓其礼。帝善之，敕延从驾到鲁。还经封丘城门，门下小，不容羽盖，帝怒，使挞侍御史，延因下见引咎，以为罪在督邮。言辞激扬，有感帝意，乃制诰曰“以陈留督邮虞延故，贳御史罪”延从送车驾西尽郡界，赐钱及剑带佩刀还郡，于是声名遂振。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "二十三年，司徒玉况辟焉。时元正朝贺，帝望而识延，遣小黄门驰问之，即日召拜公车令。明年，迁洛阳令。是时，阴氏有客马成者，常为奸盗，延收考之。阴氏屡请，获一书辄加篣二百。信阳侯阴就乃诉帝，谮延多所冤枉。帝乃临御道之馆，亲录囚徒。延陈其狱状可论者在东，无理者居西。成乃回欲趋东，延前执之，谓曰“尔人之巨蠹，久依城社，不畏熏烧。今考实未竟，宜当尽法”成大呼称枉，陛戟郎以戟刺延，叱使置之。帝知延不私，谓成曰“汝犯王法，身自取之”呵使速去。后数日伏诛，于是外戚敛手，莫敢干法。在县三年，迁南阳太守。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "永平初，有新野功曹邓衍，以外戚小侯每豫朝会，而容姿趋步，有出于众，显宗目之，顾左右曰“朕之仪貌，岂若此人”特赐舆马衣服。延以衍虽有容仪而无实行，未尝加礼。帝既异之，乃诏衍令自称南阳功曹诣阙。既到，拜郎中，迁玄武司马。衍在职不服父丧，帝闻之，乃叹曰“知人则哲，惟帝难之。信哉斯言”衍惭而退，由是以延为明。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "三年，征代赵憙为太尉。八年，代范迁为司徒，历位二府，十馀年无异政绩。会楚王英谋反，阴氏欲中伤之，使人私之楚谋告延，延以英藩戚至亲，不然其言，又欲辟幽州从事公孙弘，以弘交通楚王而止，并不奏闻。及英事发觉，诏书切让，延遂自杀。家至清贫，子孙不免寒餧。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "延从曾孙放，字子仲。少为太尉杨震门徒，及震被谗自杀，顺帝初，放诣阙追讼震罪，由是知名。桓帝时为尚书，以议诛大将军梁冀功封都亭侯，后为司空，坐水灾免。性疾恶宦官，遂为所陷，灵帝初，与长乐少府李膺等俱以党事诛。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "郑弘字巨君，会稽山阴人也。从祖吉，宣帝时为西域都护。弘少为乡啬夫，太守第五伦行春，见而深奇之，召署督邮，举孝廉。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "弘师同郡河东太守焦贶。楚王英谋反发觉，以疏引贶，贶被收捕，疾病于道亡没，妻子闭系诏狱，掠考连年。诸生故人惧相连及，皆改变名姓，以逃其祸，弘独髡头负鈇锧，诣阙上章，为贶讼罪。显宗觉悟，即赦其家属，弘躬送贶丧及妻子还乡里，由是显名。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "拜为驺令，政有仁惠，民称苏息。迁淮阴太守。四迁，建初初，为尚书令。旧制，尚书郎限满补县长令史丞尉。弘奏以为台职虽尊，而酧赏甚薄，至于开选，多无乐者，请使郎补千石令，令史为长。帝从其议。弘前后所陈有补益王政者，皆著之南宫，以为故事。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "出为平原相，征拜侍中。建初八年，代郑众为大司农。旧交阯七郡贡献转运，皆从东冶泛海而至，风波艰阻，沉溺相系。弘奏开零陵、桂阳峤道，于是夷通，至今遂为常路。在职二年，所息省三亿万计。时岁天下遭旱，边方有警，人食不足，而帑藏殷积。弘又奏宜省贡献，减徭费，以利饑人。帝顺其议。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "元和元年，代邓彪为太尉。时举将第五伦为司空，班次在下，每正朔朝见，弘曲躬而自卑。帝问知其故，遂听置云母屏风，分隔其间，由此以为故事。在位四年，奏尚书张林阿附侍中窦宪，而素行臧秽，又上洛阳令杨光，宪之宾客，在官贪残，并不宜处位。书奏，吏与光故旧，因以告之。光报宪，宪奏弘大臣漏泄密事。帝诘让弘，收上印绶。弘自诣廷尉，诏敕出之，因乞骸骨归，未许。病笃，上书陈谢，并言窦宪之短。帝省章，遣医占弘病，比至已卒。临殁悉还赐物，敕妻子褐巾布衣素棺殡殓，以还乡里。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "周章子次叔，南阳随人也。初仕郡为功曹。时大将军窦宪免，封冠军侯就国。章从太守行春到冠军，太守犹欲谒之。章进谏曰“今日公行春，岂可越仪私交。且宪椒房之亲，势倾王室，而退就藩国，祸福难量。明府剖符大臣，千里重任，举止进退，其可轻乎”太守不听，遂便升车。章前拔佩刀绝马鞅，于是乃止。及宪被诛，公卿以下多以交关得罪，太守幸免，以此重章。举孝廉，六迁为五官中郎将。延平元年，为光禄勋。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "永初元年，代魏霸为太常。其冬，代尹勤为司空。是时中常侍郑众，蔡伦等皆秉势豫政，章数进直言。初，和帝崩，邓太后以皇子胜有痼疾，不可奉承宗庙，贪殇帝孩抱，养为己子，故立之，以胜为平原王。及殇帝崩，群臣以胜疾非痼、意咸归之，太后以前既不立，恐后为怨，乃立和帝兄清河孝王子祐，是为安帝。章以众心不附，遂密谋闭宫门，诛车骑将军邓骘兄弟及郑众、蔡伦，劫尚书，废太后于南宫，封帝为远国王，而立平原王胜。事觉，策免，章自杀。家无馀财，诸子易衣而出，并日而食。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "论曰：孔子称“可与立，未可与权”。权也者，反常者也。将从反常之事，必资非常之会，使夫举无违妄，志行名全。周章身非负图之托，德乏万夫之望，主无绝天之。地有既安之执，而创虑于难图，希功于理绝，不已悖乎。如令君器易以下议，即斗筲必能叨天业，狂夫竖臣亦自奋矣。孟轲有言曰“有伊尹之心则可，无伊尹之心则篡矣”於戏，方来之人戒之哉。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十三·朱冯虞郑周列传第二十三",
    "text": "赞曰：朱定北州，激成宠尤。鲂用降帑，延感归囚。郑、窦怨偶，代相为仇，周章反道，小智大谋。",
    "chapter_url": "https://duguoxue.com/ershisishi/3345.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "梁统字仲宁，安定乌氏人，晋大夫梁益耳，即其先也。统高祖父子都，自河东迁居北地，子都子桥，以资千万徙茂陵，至哀、平之末，归安定。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "统性刚毅而好法律。初仕州郡。更始二年，召补中郎将，使安集凉州，拜酒泉太守。会更始败，赤眉入长安，统与窦融及诸郡守起兵保境，谋共立帅。初以位次，咸共推统，统固辞曰“昔陈婴不受王者，以有老母也。今统内有尊亲，又德薄能寡，诚不足以当之”遂共推融为河西大将军，更以统为武威太守。为政严猛，威行邻郡。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "建武五年，统筹各遣使随窦融长史刘钧诣阙奉贡，愿得诣行在所，诏加统宣德将军。八年夏，光武自征隗嚣，统与窦融等将兵会车驾。及嚣败，封统为成义侯，同产兄巡、从弟腾并为关内侯，拜腾酒泉典农部尉，悉遣还河西。十二年，统与融等俱诣京师，以列侯奉朝请，更封高山侯，拜太中大夫，除四子为郎。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "统在朝廷，数陈便宜。以为法令既轻，下奸不胜。宜重刑罚，以遵旧典，乃上疏曰：",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "臣窃见元、哀二交轻殊死之刑以一百二十三事，手杀人者减死一等，自是以后，著为常准，故人轻犯法，吏易杀人。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "臣闻立君之道，仁义为主，仁者爱人，义者政理，爱人以除残为务，政理以去乱为心。刑罚在衷，无取于劝，是以五帝有流、殛、放、杀之诛，三王有大辟、刻肌之法。故孔子称“仁者必有勇”，又曰“理财正辞，禁民为非曰义”。高帝受命诛暴，平荡天下，约令定律，诚得其宜。文帝宽惠柔克，遭世康平，惟除省肉刑、相坐之法，它皆率由，无革旧章。武帝值中国隆盛，财力有馀，征伐远方，军役数兴，豪桀犯禁，奸吏弄法，故重首匿之科，著知从之律，以破朋党，以惩隐匿。宣帝聪明正直，总御海内，臣下奉宪，无所失坠，因循先典，天下称理。至哀、平继体，而即位日浅，听断尚寡，丞相王嘉轻为穿凿，亏除先帝旧约成律，数年之间，百有馀事，或不便于理，或不厌民心。谨表其尤害于体者傅奏于左。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "伏惟陛下包元履德，权时拨乱，功逾文、武，德侔高皇，诚不宜因循季末衰微之轨。回神明察，考量得失，宣诏有司，详择其善，定不易之典，施无穷之法，天下幸甚。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "事下三公、廷尉，议者以为隆刑竣法，非明王急务，施行日久，岂一朝所厘。统今所定，不宜开可。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "统复上言曰“有司以臣今所言，不可施行。寻臣之所奏，非曰严刑。窃谓高帝以后，至乎孝宣，其所施行，多合经传，宜比方今事，验之往古，聿遵前典，事无难改，不胜至愿。愿得召见，若对尚书近臣，口陈其要”帝令尚书问状，统对曰：",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "闻圣帝明王，制立刑罚，故虽尧、舜之盛，犹诛四凶。经曰“天讨有罪，五刑五庸哉”又曰“爰制百姓于刑之衷”孔子曰“刑罚不衷，则人无所厝手足”衷之为言，不轻不重之谓也。《春秋》之诛，不避亲戚，所以防患救乱，全安众庶，岂无仁爱之恩。贵绝残贼之路也。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "自高祖之兴，至于孝宣，君明臣忠，谟谋深博，犹因循旧章，不轻改革，海内称理，断狱益少。至初元、建平，所减刑罚百有馀条，而盗贼浸多，岁以万数。间者三辅从横，群辈并起，至燔烧茂陵，桂见未央。其后坤西、北地、西河之贼，越州度郡，万里交结，攻取库兵，劫略吏人，诏书讨捕，连年不获。是时以天下无难，百姓安平，而狂狡之势，犹至于此，皆刑罚不衷，愚人易犯之所致也。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "由此观之，则刑轻之作，反生大患。惠加奸轨，而害及良善也。故臣统愿陛下采择贤臣孔光、师丹等议。议上，遂寝不报。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "后出为九江太守，定封陵乡侯。统在郡亦有治迹，吏人畏爱之。卒于官。子松嗣。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "松字伯孙，少为郎，尚光武女舞阴长公主，再迁虎贲中郎将。松博通经书，明习故事，与诸儒修明堂、辟雍、郊祀、封禅礼仪，常与论议，宠幸莫比。光武崩，受遗诏辅政。永平元年，迁太仆。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "松数为私书请托郡县，二年，发觉免官，遂怀怨望。四年冬，乃县飞书诽谤，下狱死，国除。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "子扈，后以恭怀皇后从兄，永元中，擢为黄门侍郎，历位卿、校尉。温恭谦让，亦敦《诗》、《书》。永初中，为长乐少府，松弟竦。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "竦字叔敬，少习《孟习易》，弱冠能教授。后坐兄松事，与弟恭俱徙九真。既徂南土，历江、湖，济沅、湘，感悼子胥、屈原以非辜沉身，乃作《悼骚赋》，系玄石而沉之。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "显宗后诏听还本郡。竦闭门自养，以经籍为娱，著书数篇，名曰《七序》。班固见而称曰“孔子著《春秋》而乱臣贼子惧，梁竦作《七序》而窃位素餐者惭”姓好施，不事产业。长嫂舞阴公主赡给诸梁，亲疏有序，特重敬竦，虽衣食器物，必有加异。竦悉分与亲族，自无所服。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "竦生长京师，不乐本土，身负其才，郁郁不得意。尝登高远望，叹息言曰“大丈夫居世，生当封侯，死当庙食。如其不然，闲居可以养志，《诗》、《书》足以自娱，州郡之职，徒劳人耳”后辟命交至，并无所就。有三男三女，肃宗纳其二女，皆为贵人。小贵人生和帝，窦皇后养以为子，而竦家私相庆。后诸窦闻之，恐梁氏得志，终为己害，建初八年，遂谮杀二贵人，而陷竦等以恶逆。诏使汉阳太守郑据传考竦罪，死狱中，家属复徙九真。辞语连及舞阴公主，坐徙新城，使者护守。宫省事密，莫有知和帝梁氏生者。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "永元九年，窦太后崩，松子扈遣从兄禅奏记三府，以为汉家旧典，崇贵母氏，而梁贵人亲育圣躬，不蒙尊号，求得申议。太尉张酺引禅讯问事理，会后召见，因白禅奏记之状。帝感恸良久，曰“于君意若何”酺对曰“《春秋》之义，母以子贵。汉兴以来，母氏莫不降显，臣愚以为宜上尊号，追慰圣灵，存录诸舅，以明亲亲”帝悲泣曰“非君孰为朕思之”会贵人姊南阳樊调妻嫕上书自讼曰：",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "妾同产女弟贵人，前充后宫，蒙先帝厚恩，得见宠幸。皇天授命，诞生圣明。而为窦宪兄弟所见谮诉，使妾父竦冤死牢狱，骸骨不掩。老母孤弟，远徙万里。独妾遗脱，逸伏草野，常恐没命，无由自达。今遭值陛下神圣之运，亲统万机，群物得所。宪兄弟奸恶，既伏辜诛，海内旷然，各获其宜。妾得苏息，拭目更视，乃敢昧死自陈所天。妾闻太宗即位，薄氏蒙荣。宣帝继统，史族复兴。妾门虽有薄、史之亲，独无外戚馀恩，诚自悼伤。妾父既冤，不可复生，母氏年殊七十，乃弟棠等，远在绝域，不知死生。愿乞收竦朽骨。使母、弟得归本郡，则施过天地，存殁幸赖。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "帝览章感悟，乃下中常侍、掖庭令验问之，嫕辞证明审，遂得引见，具陈其状。乃留嫕止宫中，连月乃出，赏赐衣被钱帛第宅奴卑，旬月之间，累资千万。嫕素有行操，帝益爱之，加号梁夫人。擢樊调为羽林左监。调，光禄大夫宏兄曾孙也。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "于是追尊恭怀皇后。其冬，制诏三公、大鸿胪曰“夫孝莫大于尊尊亲亲，其义一也。《诗》云：父兮生我，母兮鞠我，抚我畜我，长我育我，顾我复我，出入腹我。欲报之德，昊天罔极。朕不敢兴事，览于前世，太宗、中宗，实有旧典，追命外祖，以笃亲亲。其追封谥皇太后父竦为褒亲愍侯，比灵文、顺成、恩成侯。魂而有灵，嘉斯宠荣，好爵显服，以慰母心”遣中谒者与嫕及扈，备礼西迎竦丧，诣京师改殡，赐东园画馆、玉匣、衣衾，建茔于恭怀皇后陵傍。帝亲临送葬，百官毕会。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "征还竦妻、子，封子棠为乐平侯，棠弟雍乘氏侯，雍弟翟单父侯，邑各五千户，位皆特进，赏赐第宅、奴卑、车马、兵弩、什物以巨万计，宠遇光于当世。诸梁内外以亲疏并补郎、谒者。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "棠官至大鸿胪，雍少府。棠卒，子安国嗣，延光中为侍中，有罪免官，诸梁为郎吏者皆坐免。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "商字伯夏，雍之子也。少以外戚拜郎中，迁黄门侍郎。永建元年，袭父封乘氏侯。三年，顺帝选商女及妹入掖庭，迁侍中、屯骑校尉。阳嘉元年，女立为皇后，妹为贵人，加商位特进，更增国土，赐安车驷马，其岁拜执金吾。二年，封子冀为襄邑侯，商让不受。三年，以商为大将军，固称疾不起。四年，使太常桓焉奉策就第即拜，商乃诣阙受命。明年，夫人阴氏薨，追号开封君，赠印绶。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "商自以戚属居大位，每存谦柔，虚己进贤，辟汉阳巨览、上党陈龟为椽属。李固、周举为从事中郎，于是京师翕然，称为良辅，帝委重焉。每有饑馑，辄载租谷于城门，赈与贫餧，不宣己惠。检御门族，未曾以权盛干法。而性慎弱无威断，颇溺于内竖。以小黄门曹节等用事于中，遂遣子冀、不疑与为交友，然宦者忌商宠任，反俗陷之。永和四年，中常侍张逵、蘧政，内者令石光，尚方令傅福，冗从仆射杜永连谋，共谮商及中常侍曹腾、孟贲，云欲征诸王子，图议废立，请收商等案罪。帝曰“大将军父子我所亲，腾、贲我所爱，必无是，但汝曹共妒之耳”逵等知言不用，惧迫，遂出矫诏收缚腾、贲于省中。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "帝闻震怒，敕宦者李歙急呼腾、贲释之，收逵等，悉伏诛。辞所连染及在位大臣，商惧多侵枉，乃上疏曰“《春秋》之义，功在元帅，罪止首恶，故赏不僭溢，刑不淫滥，五帝、三王所以同致康乂也。窃闻考中常侍张逵等，辞语多所牵及。大狱一起，无辜者众，死囚久系，纤微成大，非所以顺迎和气，平政成化也。宜早讫竟，以止逮捕之烦”帝乃纳之，罪止坐者。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "六年秋，商病笃，敕子冀等曰“吾以不德，享受多福。生无以辅益朝廷，死必耗废帑臧，衣衾饭唅玉匣珠贝之属，何益朽骨。百僚劳扰，纷华道路，秖增尘垢，虽云礼制，亦有权时。方今边境不宁，盗贼未息，岂宜重为国损。气绝之后，载至冢舍，即时殡敛。敛以时服，皆以故衣，无更裁制。殡已开冢，冢开即葬。祭食如存，无用三牲。孝子善述父志，不宜违我言也”及薨，帝亲临丧，诸子欲从其诲，朝廷不听，赐以东园朱寿器、银镂、黄肠、玉匣、什物二十八种，钱二百万，布三千匹。皇后钱五百万，布万匹。及葬，赠轻车介士，赐谥忠侯。中宫亲送，帝幸宣阳亭，瞻望车骑。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "子冀嗣。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "冀字伯卓。为人鸢肩豺目，洞精目党眄，口吟舌言，裁能书计。少为贵戚，逸游自恣。性嗜酒，能挽满、弹棋、格五、六博、蹴鞠、意钱之戏，又好臂鹰走狗，骋马斗鸡。初为黄门侍郎，转侍中、虎贲中郎将，越骑、步兵校尉，执金吾。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "永和元年，拜河南尹。冀居职暴恣，多非法，父商所亲客洛阳令吕放，颇与商言及冀之短，商以让冀，冀即遣人于道刺杀放。而恐商知之，乃推疑于放之怨仇，请以放弟禹为洛阳令，使捕之，尽灭其宗亲、宾客百馀人。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "商薨未及葬，顺帝乃拜冀为大将军，弟侍中不疑为河南尹。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "及帝崩，冲帝始在襁褓，太后临朝，诏冀与太傅赵峻、太尉李固参录尚书事。冀虽辞不肯当，而侈暴滋甚。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "冲帝又崩，冀立质帝。帝少而聪慧，知冀骄横，尝朝群臣，目冀曰“此跋扈将军也”冀闻，深恶之，遂令左右进鸩加煮饼，帝即日崩。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "复立桓帝，而枉害李固及前太尉杜乔，海内嗟惧，语在《李固传》。建和元年，益封冀万三千户，增大将军府举高第茂才，官属倍于三公。又封不疑为颍阳侯，不疑弟蒙西平侯，冀子胤襄邑侯，各万户。和平元年，重增封冀万户，并前所袭合三万户。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "弘农人宰宣素性佞邪，欲取媚于冀，乃上言大将军有周公之功，今既封诸子，则其妻宜为邑君。诏遂封冀妻孙寿为襄城君，兼食阳翟租，岁入五千万，加赐赤绂，比长公主。寿色美而善为妖态，作愁眉，啼妆，堕马髻，折腰步，龋齿笑，以为媚惑。冀亦改易舆服之制，作平上軿车，埤帻，狭冠，折上巾，拥身扇，狐尾单衣。寿性钳忌，能制御冀，冀甚宠惮之。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "初，父商献美人友通期于顺帝，通期有微过，帝以归商，商不敢留而出嫁之，冀即遣客盗还通期。会商薨，冀行服，于城西私与之居。寿伺冀出，多从仓头，篡取通期归，截发刮面，笞掠之，欲上书告其事。冀大恐，顿首请于寿母，寿亦不得已而止。冀犹复与私通，生子伯玉，匿不敢出。寿寻知之，使子胤诛灭友氏，冀虑寿害伯玉，常置复壁中。冀爱监奴秦宫，官至太仓令，得出入寿所。寿见宫，辄屏御者，托以言事，因与私焉。宫内外兼宠，威权大震，刺史、二千石皆谒辞之。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "冀用寿言，多斥夺诸梁在位者，外以谦让，而实崇孙氏宗亲。冒名而为侍中、卿、校尉、郡守、长吏者十馀人，皆贪叨凶淫，各遣私客籍属县富人，被以它罪，闭狱掠拷，使出钱自赎，资物少者至于死徙。扶风人士孙奋居富而性吝，冀因以马乘遗之，从贷钱五千万，奋以三千万与之，冀大怒，乃告郡县，认奋母为其守臧婢，云盗白珠十斛、紫金千斤以叛，遂收考奋兄弟，死于狱中，悉没资财亿七千馀万。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "其四方调发，岁时贡献，皆先输上第于冀，乘舆乃其次焉。吏人赍货求官请罪者，道路相望。冀又遣客出塞，交通外国，广求异物。因行道路，发取伎女御者，而使人复乘势横暴，妻略妇女，欧击吏卒，所在怨毒。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "冀乃大起第舍，而寿亦对街为宅，殚极土木，互相夸竞。堂寝皆有阴阳奥室，连房洞户。柱壁雕镂，加以铜漆，窗牖皆有绮疏青琐，图以云气仙灵。台阁周通，更相临望。飞梁石蹬，陵跨水道。金玉珠玑，异方珍怪，充积臧室。远致汗血名马。又广开园囿，采土筑山，十里九陂，以像二崤，深林绝涧，有若自然，奇禽驯兽，飞走其间。冀、寿共乘辇车，张羽盖，饰以金银，游观第内，多从倡伎，鸣钟吹管，酣讴竟路。或连继日夜，以骋娱恣。客到门不得通，皆请谢门者，门者累千金。又多拓林苑，禁同王家，西至弘农，东界荥阳，南极鲁阳，北达河、淇，包含山薮，远带丘荒，周旋封域，殆将千里。又起菟苑于河南城西，经亘数十里，发属县卒徒，缮修楼观，数年乃成。移檄所在，调发生菟，刻其毛以为识，人有犯者，罪至刑死。尝有西域贾胡，不知禁忌，误杀一兔，转相告言，坐死者十馀人。冀二弟尝私遣人出猎上党，冀闻而捕其宾客，一时杀三十馀人，无生还者。冀又起别第于城西，以纳奸亡。或取良人，悉为奴卑，至数千人，名曰“自卖人”。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "元嘉元年，帝以冀有援立之功，欲崇殊典，乃大会公卿，共议其礼。于是有司奏冀入朝不趋，敛履上殿，谒赞不名，礼仪比萧何。悉以定陶、成阳馀户增封为四县，比邓禹。赏赐金钱、奴婢、采帛、车马、衣服、甲第，比霍光。以殊元勋。每朝会，与三公绝席。十日一人，平尚书事。宣布天下，为万世法。冀犹以所奏礼薄，意不悦。专擅威柄，凶恣日积，机事大小，莫不咨决之。宫卫近侍，并所亲树。禁省起居，纤微必知。百官迁召，皆先到冀门笺檄谢恩，然后敢诣尚书。下邳人吴树为宛令，之官辞冀，冀宾客布在县界，以情托树。树对曰“小人奸蠹，比屋可诛。明将军以椒房之重，处上将之位，宜崇贤善，以补朝阙。宛为大都，土之渊薮，自侍坐以来，未闻称一长者，而多托非人，诚非敢闻”冀嘿然不悦。树到县，遂诛杀冀客为人害者数十人，由是深怨之。树后为荆州刺史，临去辞冀，冀为设酒，因鸩之，树出，死车上。又辽东太守侯猛，初拜不谒，冀托以它事，乃腰斩之。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "时，郎中汝南袁著，年十九，见冀凶纵，不胜其愤，乃诣阙上书曰：",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "臣闻仲尼叹凤鸟不至，河不出图，自伤卑贱，不能致也。今陛下居得致之位，又有能致之资，而和气未应，贤愚失序者，势分权臣，上下壅隔之故也。夫四时之运，功成则退，高爵厚宠，鲜不致灾。今大将军位极功成，可为至戒，宜遵悬车之礼，高枕颐神。传曰：木实繁者，披枝害心。若不抑损权盛，将无以全其身矣。左右闻臣言，将侧目切齿，臣特以童蒙见拔，故敢忘忌讳。昔舜、禹相戒无若丹朱，周公戒成王无如殷王纣，愿除诽谤之罪，以开天下之口。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "书得奏御，冀闻而密遣掩捕著。著乃变易姓名，后托病伪死，结蒲为人，市棺殡送。冀廉问知其诈，阴求得，笞杀之，隐蔽其事。学生桂阳刘常，当世名儒，素善于著，冀召补令史以辱之。时，太原郝絜、胡武，皆危言高论，与著友善。先是，絜等连名奏记三府，荐海内高士，而不诣冀，冀追怒之，又疑为著党，敕中部官移檄捕前奏记者并杀之，遂诛武家，死者六十馀人。絜初逃亡，知不得免，因舆榇奏书冀门。书入，仰药而死，家乃得全。及冀诛，有诏以礼祀著等。冀诸忍忌，皆此类也。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "不疑好经书，善待士，冀阴疾之，因中常侍白帝，转为光禄勋，又讽众人共荐其子胤为河南尹。胤一名胡狗，时年十六，容貌甚陋，不胜冠带，道路见者，莫不蚩笑焉。不疑自耻兄弟有隙，遂让位归第，与弟蒙闭门自守。冀不欲令与宾客交通，阴使人变服至门，记往来者。南郡太守马融、江夏太守田明，初除，过谒不疑，冀讽州郡以它事陷之，皆髡笞徙朔方。融自刺不诛，明遂死于路。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "永兴二年，封不疑子马为颍阴侯，胤子桃为城父侯。冀一门前后七封侯，三皇后，六贵人，二大将军，夫人、女食邑称君者七人，尚公主者三人，其馀卿、将、尹、校五十七人。在位二十馀年，究极满盛，威行内外，百僚侧目，莫敢违命，天子恭己而不得有所亲豫。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "帝即不平之。延熹元年，太史令陈授因小黄门徐璜，陈灾异日食之变，咎在大将军，冀闻之，讽洛阳令收考授，死于狱。帝由此发怒。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "初，掖庭人邓香妻宣生女猛，香卒，宣更适梁纪。梁纪者，冀妻寿之舅也。寿引进猛入掖庭，见幸，为贵人，冀因欲认猛为其女以自固，乃易猛姓为梁。时猛姊婿邴尊为议郎，冀恐尊沮败宣意，乃结刺客于偃城，刺杀尊，而又欲杀宣。宣家在延熹里，与中常侍袁赦相比，冀使刺客登赦屋，欲入宣家。赦觉之，鸣鼓会众以告宣。宣驰入以白帝，帝大怒，遂与中常侍单超、具瑗、唐衡、左悺、徐璜等五人成谋诛冀。语在《宦者传》。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "冀心疑超等，乃使中黄门张恽入省宿，以防其变。具瑗敕吏收恽，以辄从外入，欲图不轨。帝因是御前殿，召诸尚书入，发其事，使尚书令尹勋持节勒丞郎以下皆操兵守省阁，敛诸符节送省中。使黄门令具瑗将左右厩驺、虎贲、羽林、都候敛戟士，合千馀人，与司隶校尉张彪共围冀第。使光禄勋袁盱持节收冀大将军印绶，徙封比景都乡侯。冀及妻寿即日皆自杀。悉收子河南尹胤、叔父屯骑校尉让，及亲从卫尉淑、越骑校尉忠、长水校尉戟等，诸梁及孙氏中外宗亲送诏狱，无长少皆弃市。不疑、蒙先卒。其它所连及公卿、列校、尉刺史、二千石死者数十人，故吏宾客免黜者三百馀人，朝廷为空，惟尹勋、袁盱及廷尉邯郸义在焉。是时事卒从中发，使者交驰，公卿失其度，官府市里鼎沸，数日乃定，百姓莫不称庆。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "收冀财货，县官斥卖，合三十馀万万，以充王府，用减天下税租之半。散其苑囿，以业穷民。录诛冀功者，封尚书令尹勋以下数十人。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "论曰：顺帝之世，梁商称为贤辅，岂以其地居亢满，而能以愿谨自终者乎。夫宰相运动枢极，感会天人，中于道则易以兴政，乖于务则难乎御物。商协回天之势，属雕弱之期，而匡朝恤患，未闻上述，憔悴之音，载谣人口。虽舆粟盈门，何救阻饑之厄。永言终制，未解尸官之尤。况乃倾侧孽臣，传宠凶嗣，以致破家伤国，而岂徒然哉。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十四·梁统列传第二十四",
    "text": "赞曰：在河西佐汉，统亦定算。褒亲幽愤，升高累叹。商恨善柔。冀遂贪乱。",
    "chapter_url": "https://duguoxue.com/ershisishi/3346.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "张纯字伯仁，京兆杜陵人也。高祖父安世，宣帝时为大司马卫将军，封富平侯。父放，为成帝侍中。纯少袭爵士，哀、平间为侍中，王莽时至列卿。遭值篡伪，多亡爵士，纯以敦谨守约，保全前封。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "建武初，先来诣阙，故得复国。五年，拜太中大夫，使将颍川突骑安集荆、徐、杨部，督委输，监诸将营。反又将兵屯田南阳，迁五官中郎将。有司奏，列侯非宗室不宜复国。光武曰“张纯宿卫十有馀年，其勿废，更封武始侯，食富平之半”",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "纯在朝历世，明习故事。建武初，旧章多阙，每有疑议，辄以访纯，自郊庙婚冠丧纪礼仪义，多所正定。帝甚重之，以纯兼虎贲中郎将，数被引见，一日或至数四。纯以宗庙未定，昭穆失序，十九年，乃与太仆朱浮共奏言“陛下兴于匹庶，荡涤天下，诛锄暴乱，兴继祖宗。窃以经义所纪，人事众心，虽实同创革，而名为中兴，宜奉先帝，恭承祭祀者也。元帝以来，宗庙奉祠高皇帝为受命祖，孝文皇帝为太宗，孝武皇帝为世宗，皆如旧制。又立亲庙四世，推南顿君以上尽于舂陵节侯。礼，为人后者则为之子，既事大宗，则降其私亲。今禘祫高庙，陈序昭穆，而舂陵四世，君臣并列，以卑厕尊，不合礼意，设不遭王莽，而国嗣无寄，推求宗室，以陛下继统者，安得复顾私亲，违礼制乎。昔高帝以自受命，不由太上，宣帝以孙后祖，不敢私亲，故为父立庙，独群臣侍祠。臣愚谓宜除今亲庙，以则二帝旧典，愿下有司博采其议”诏下公卿，大司徒戴涉、大司空窦融议“宜以宣、元、成、哀、平五帝四世代今亲庙，宣、元皇帝尊为祖、父，可亲奉祠，成帝以下，有司行事，别为南顿君立皇考庙。其祭上至舂陵节侯，群臣奉祠，以明尊尊之敬，亲亲之恩”帝从之。是时宗庙未备，自元帝以上，祭于洛阳高庙，成帝以下，祠于长安高庙，其南顿四世，随所在而祭焉。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "明年，纯代朱浮为太仆。二十三年，代杜林为大司空。在位慕曹参之迹，务于无为，选辟椽史，皆知名大儒。明年，上穿阳渠，引洛水为漕，百姓得其利。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "二十六年，诏纯曰“禘、祫之祭，不行已久矣。三年不为礼，礼必坏。三年不为乐，乐必崩。宜据经典，详为其制”纯奏曰“《礼》，三年一祫，五年一禘。《春秋传》曰：大祫者何。合祭也。毁庙及未毁庙之主皆登，合食乎太祖，五年而再殷。汉旧制三年一祫，毁庙主合良高庙，存庙主未尝合祭。元始五年，诸王公列侯庙会，始为禘祭。又前十八年亲幸长安，亦行此礼。礼说三年一闰，天气小备。五年再闰，天气大备。故三年一祫，五年一禘。禘之为言谛，谛定昭穆尊卑之义也。禘祭以夏四月，夏者阳气在上，阴气在下，故正尊卑之义也。祫祭以冬十月，冬者五谷成孰，物备礼成，故合聚饮食也。斯典之废，于兹八年，谓可如礼施行，以时定议”定从之，自是禘、祫遂定。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "时，南单于及乌桓来降，边境无事，百姓新去兵革，岁仍有年，家给人足。纯以圣王之建辟雍，所以崇尊礼义，既富而教者也。乃案七经谶、明堂图、河间《古辟雍记》、孝武太山明堂制度，及平帝时议，欲具奏之。未及上，会博士桓荣上言宜立辟雍、明堂，章下三公、太常，而纯议同荣，帝乃许之。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "三十年，纯奏上宜封禅，曰“自古受命而帝，治世之隆，必有封禅，以告成功焉。《乐动声仪》曰：以《雅》治人，《风》成于《颂》。有周之盛，成、康之间，郊配封禅，皆可见也。书曰：岁二月，东巡狩，至于岱宗，祡。则封禅之义也。臣伏见陛下受中兴之命，平海内之乱，修复祖宗，抚存万姓，天下旷然，咸蒙更生，恩德云行，惠泽雨施，黎元安宁，夷狄慕义。《诗》云“受天之祜，四方来贺。今摄提之岁，仓龙甲寅，德在东宫。宜及嘉时，遵唐帝之典，继孝武之业，以二月东巡狩，封于岱宗，明中兴，勒功勋，复祖统，报天神，禅梁父，祀地祇，传祚子孙，万世之基也”中元元年，帝乃东巡岱宗，以纯视御史大夫从，并上元封旧仪及刻石文。三月，薨，谥曰节候。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "奋字稚通。父纯，临终敕家丞曰“司空无功于时，猥蒙爵士，身死之后，勿议传国”奋兄根，少被病，光武诏奋嗣爵，奋称纯遗敕，固不肯受。帝以奋违诏，敕收下狱，奋惶怖，乃袭封。永平四年，随例归国。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "奋少好学，节俭行义，常分损租奉，赡恤宗亲，虽至倾匮，而施与不怠。十七年，儋耳降附，奋来朝上寿，引见宣平殿，应对合旨，显宗异其才，以为侍祠侯。建初元年，拜左中郎将，转五官中郎将，迁长水校尉。七年，为将作大匠，章和元年，免。永元元年，复拜城门校尉。四年，迁长乐卫尉。明年，代桓郁为太常。六年，代刘方为司空。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "时岁灾旱，祈雨不应，乃上表曰“比年不登，人用饑匮，今复久旱，秋稼未立，阳气垂尽，岁月迫促。夫国以民为本，民以谷为命，政之急务，忧之重者也。臣蒙恩尤深，受职过任，夙夜忧惧，章奏不能叙心，愿对中常侍疏奏”即时引见，复口陈时政之宜。明日，和帝召太尉、司徒幸洛阳狱，录囚徒，收洛阳令陈歆，即大雨三日。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "奋在位清白，无他异绩。九年，以病罢。在家上疏曰“圣人所美，政道至要，本在礼乐。《五经》同归，而礼乐之用尤急。孔子曰：安上治民，莫善于礼。移风易俗，莫善于乐。又曰：揖让而化天下者，礼乐之谓也。先王之道，礼乐可谓盛矣。孔子谓子夏曰：礼以修外，乐以制内，丘已矣夫。又曰：礼乐不兴，则刑罚不中。刑罚不中，则民无所厝其手足。臣以为汉当制作礼乐，是以先帝圣德，数下诏书，愍伤崩缺，而众儒不达，议多驳异。臣累世台辅，而大典未定，私窃惟忧，不忘寝食。臣犬马齿尽，诚冀先死见礼乐之定”十三年，更召拜太常。复上疏曰“汉当改作礼乐，图书著明。王者化定制礼，功成作乐。谨条礼乐异议三事，愿下有司，以时考定。昔者孝武皇帝、光武皇帝封禅告成，而礼乐不定，事不相副。先帝已诏曹褒，今陛下但奉而成之，犹周公斟酌文武之道，非自为制，诚无所疑。久执谦谦，令大汉之业不以时成，非所以章显祖宗功德，建太平之基，为后世法”帝虽善之，犹未施行。其冬，复以病罢。明年，卒于家。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "子甫嗣，官至津城门候。甫卒，子吉嗣。永初三年，吉卒，无子，国除。自昭帝封安世，至吉，传国八世，经历篡乱，二百年间未尝谴黜，封者莫与为此。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "曹褒字叔通，鲁国薛人也。父充，持《庆氏礼》，建武中为博士，从巡狩岱宗，定封禅礼，还，受诏议立七郊、三雍、大射、养老礼仪。显宗即位，充上言“汉再受命，仍有封禅之事，而礼乐崩阙，不可为后嗣法。五帝不相沿乐，三王不相袭礼，大汉当自制礼，以示百世”帝问“制礼乐云何”充对曰“《河图括地象》曰：有汉世礼乐文雅出。《尚书璇机钤》曰：有帝汉出，德洽作乐，名予。”帝善之，下诏曰“今且改太乐官曰太予乐，歌诗曲操，以俟君子”拜充侍中。作章句辩难，于是遂有庆氏学。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "褒少笃志，有大度，结发传充业，博雅疏通，尤好礼事。常感朝廷制度未备，慕叔孙通为汉礼仪，昼夜研精，沉吟专思，寝则怀抱笔札，行则诵习文书，当其念至，忘所之适。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "初举孝廉，再迁圉令，以礼理人，以德化俗。时它郡盗徒五人来入圉界，吏捕得入，陈留太守马严闻而疾恶，风县杀之。褒敕吏曰“夫绝人命者，天亦绝之。皋陶不为盗制死刑，管仲遇盗而升诸公。今承旨而杀之，是逆天心，顺府意也，其罚重矣。如得全此人命而身坐之，吾所愿也”遂不为杀。严奏褒耎弱，免官归郡，为功曹。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "征拜博士。会肃宗欲制定礼乐，元和二年下诏曰“《河图》称赤九会昌，十世以光，十一以兴。《尚书璇机钤》曰：述尧理世，平制礼乐，放唐之文。予末小子，托于数终，曷以缵兴，崇弘祖宗，仁济元元。《帝命验》曰：顺尧考德，题期立象。且三五步骤，优劣殊轨，况予顽陋，无以克堪，虽欲从之，末由也已。每见图书，中心恧焉”褒知帝旨欲有兴作，乃上疏曰“昔者圣人受命而王，莫不制礼作乐，以著功德。功成作乐，化定制礼，所以救世俗，致祯祥，为万姓获福于皇天者也。今皇天降祉，嘉瑞并臻，制作之符，甚于言语。宜定文制，著成汉礼，丕显祖宗盛德之美”章下太常，太常巢堪以为一世大典，非褒所定，不可许。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "帝知群僚拘挛，难与图始，朝廷礼宪，宜时刊立，明年复下诏曰“朕以不德，膺祖宗弘烈。乃者鸾凤仍集，麟龙并臻，甘露宵降，嘉谷滋生，赤草之类，纪于史官。朕夙夜祗畏，上无以彰于先功，下无以克称灵物。汉遭秦馀，礼坏乐崩，且因循故事，未可观省，有知其说者，各尽所能”褒省诏，乃叹息谓诸生曰“昔奚斯颂鲁，考甫咏殷。夫人臣依义显君，竭忠彰主，行之美也。当仁不让，吾何辞哉”遂复上疏，具陈礼乐之本，制改之意。拜褒侍中，从驾南巡，既还，以事下三公，未及奏，诏召玄武司马班固，问改定礼制之宜。固曰“京师诸儒，多能说礼，宜广招集，共议得失”帝曰“谚言作舍道边，三年不成。会礼之家，名为聚讼，互生疑异，笔不得下。昔尧作《大章》，一夔足矣”",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "章和元年正月，乃召褒诣嘉德门，令小黄门持班固所上叔孙通《汉仪》十二篇，敕褒曰“此制散略，多不合经，今宜依礼条正，使可族行。于南宫、东观尽心集作”褒既受命，及次序礼事，依准旧典，杂以《五经》谶记之文，撰次天子至于庶人冠婚吉凶终始制度，以为百五十篇，写以二尺四寸简。其年十二月奏上。帝以众论难一，故但纳之，不复令有司平奏。会帝崩，和帝即位，褒乃为作章句，帝遂以《新礼》二篇冠。擢褒监羽林左骑。永元四年，迁射声校尉。后太尉张酺、尚书张敏等奏褒擅制《汉礼》，破乱圣术，宜加刑诛。帝虽寝其奏，而《汉礼》遂不行。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "褒在射声，营舍有停棺不葬者百馀所，褒亲自履行，问其意故。吏对曰“此等多是建武以来绝无后者，不得埋掩”褒乃怆然，为买空地，悉葬其无主者，设祭以祀之。迁城门校尉、将作大匠。时有疾疫，褒巡行病徒，为致医药，经理饘粥，多蒙济活。七年，出为河内太守。时春夏大旱，粮谷踊贵。褒到，乃省吏并职，退去奸残，澍雨数降。其秋大孰，百姓给足，流冗皆还。后坐上灾害不实免。有顷征，再迁，复为侍中。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "褒博物识古，为儒者宗。十四年，卒官。作《通义》十二篇，演经杂论百二十篇，又传《礼记》四十九篇，教授诸生千馀人，庆氏学遂行于世。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "论曰“汉初天下创定，朝制无文，叔孙通颇采经礼，参酌秦法，虽适物观时，有救崩敝，然先王之容典盖多阙矣，是以贾谊、仲舒、王吉、刘向之徒，怀愤叹息所不能已也。资文、宣之远图明懿，而终莫或用，故知自燕而观，有不尽矣。孝章永言前王，明发兴作，专命礼臣，撰定国宪，洋洋乎盛德之事焉。而业绝天算，议黜异端，斯道竟复坠矣。夫三王不相袭礼，五帝不相氵公乐，所以《咸》、《茎》异调，中都殊绝。况物运迁回，情数万化，制则不能随其流变，品度未足定其滋章，斯固世主所当损益者也。且乐非夔、襄，而新音代起，律谢皋、苏，而制令亟易，修补旧文，独何猜焉。礼云礼云，曷其然哉。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "郑玄字康成，北海高密人也。八世祖崇，哀帝时尚书仆射。玄少为乡啬夫，得休归，尝诣学官，不乐为吏，父数怒之，不能禁。遂造太学受业，师事京兆第五元先，始通《京氏易》、《公羊春秋》、《三统历》、《九章算术》。又从东郡张恭祖受《周官》、《礼记》、《左氏春秋》、《韩诗》、《古文尚书》。以山东无兄问者，乃西入关，因涿郡卢植，事扶风马融。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "融门徒四百馀人，升堂进者五十馀生。融素骄贵，玄在门下，三年不得见，乃使高业弟子传授于玄。玄日夜寻诵，未尝怠倦。会融集诸生考论图纬，闻玄善算，乃召见于楼上，玄因从质诸疑义，问毕辞归。融喟然谓门人曰“郑生今去，吾道东矣”",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "玄自游学，十馀年乃归乡里。家贫，客耕东莱，学徒相随已数百千人。及党事起，乃与同郡孙嵩等四十馀人俱被禁锢，遂隐修经业，杜门不出。时任城何休好《公羊》学，遂著《公羊墨守》、《左氏膏肓》、《谷梁废疾》。玄乃发《墨守》，针《膏肓》，起《废疾》。休见而叹曰“康成入吾室，操吾矛，以伐我乎”初，中兴之后，范升、陈元、李育、贾逵之徒争论古今学，后马融答北地太守刘瑰及玄答何休，义据通深，由是古学遂明。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "灵帝末，党禁解，大将军何进闻而避之。州郡以进权威，不敢违意，遂迫胁玄，不得已而诣之。进为设几杖，礼待甚优。玄不受朝服，而以幅巾见。一宿逃去。时年六十，弟子河内赵商等自远方至者数千。后将军袁隗表为侍中，以父丧不行。国相孔融深敬于玄，履履造门。告高密县为玄特立一乡，曰“昔齐置土乡，越有君子军，皆异贤之意也。郑君好学，实怀明德。昔太史公、廷尉吴公、谒者仆射邓公，皆汉之名臣。又南山四皓有园公、夏黄公，潜光隐耀，世嘉其高，皆悉称公。然则公者仁德之正号，不必三事大夫也。今郑君乡宜曰郑公乡。昔东海于公仅有一节，犹或戒乡人侈其门闾，矧乃郑公之德，而无驷牡之路。可广开门衢，令容高车，号为通德门”",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "董卓迁都长安，公卿举玄为赵相，道断不至。会黄巾寇青部，乃避地徐州，徐州牧陶谦接以师友之礼。建安元年，自徐州还高密，道遇黄巾贼数万人，见玄皆拜，相约不敢入县境。玄后尝疾笃，自虑，以书戒子益恩曰：",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "吾家旧贫，不为父母群弟所容，去厮役之吏，游学周、秦之都，往来幽、并、兖、豫之域，获觐乎在位通人，处逸大儒，得意者咸从捧手，有所受焉。遂博稽《六艺》，粗览传记，时睹秘书纬术之奥。年过四十，乃归供养，假田播殖，以娱朝夕。遇阉尹擅势，坐党禁锢，十有四年，而蒙赦令，举贤良方正有道，辟大将军三司府。公车再召，比牒并名，早为宰相。惟彼数公，懿德大雅，克堪王臣，故宜式序。吾自忖度，无任于此，但念述先圣之元意，思整百家之不齐，亦庶几以竭吾才，故闻命罔从。而黄巾为害，萍浮南北，复归邦乡。入此岁来，已七十矣。宿素衰落，仍有失误，案之礼典，便合传家。今我告尔以老，归尔以事，将闲居以安性，贾思以终业。自非拜国君之命，问族亲之忧，展敬坟墓，观省野物，胡尝扶杖出门乎。家事大小，汝一承之。咨尔焭々一夫，曾无同生相依。其勖求君子之道，研钻勿替，敬慎威仪，以近有德。显誉成于僚友，德行立于已志。若致声称，亦有荣于所生，可不深念邪。可不深念邪。吾虽无绂冕之绪，颇有让爵之高。自乐以论赞之功，庶不遗后人之羞，末所愤愤者，徒以亡亲坟垄未成，所好群书率皆腐敝，不得于礼堂写定，传与其人。日西方暮，其可图乎。家今差多于昔，勤力务时，无恤饑寒。菲饑食，薄衣服，节夫二者，尚令吾寡恨。若忽忘不识，亦已焉哉。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "时，大将军袁绍总兵冀州，遣使要玄，大会宾客，玄最后至，乃延升上坐。身长八尺，饮酒一斛，秀眉明目，容仪温伟。绍客多豪俊，并有才说，见玄儒者，未以通人许之，竞设异端，百家互起。玄依方辩对，咸出问表，皆得所未闻，莫不嗟服。时汝南应劭亦归于绍，因自赞曰“故太山太守应中远，北面称弟子何如”玄笑曰“仲尼之门考以四科，回、赐之徒不称官阀”劭有惭色。绍乃举玄茂才，表为左中郎将，皆不就。公车征为大司农，给安车一乘，所过长吏送迎。玄乃以病自乞还家。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "五年春，梦孔子告之曰“起，起，今年岁在辰，来年岁在巳”既寤，以谶合之，知命当终，有顷寝疾。时袁绍与曹操相拒于官度，令其子谭遣使逼玄随军，不得已，载病到元城县，疾笃不进，其年六月卒，年七十四。遗令薄葬。自郡守以下尝受业者，缞绖赴会千馀人。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "门人相与撰玄答诸弟子问《五经》，依《论语》作《郑志》八篇。凡玄所注《周易》、《尚书》、《毛诗》、《仪礼》、《礼记》、《论语》、《孝经》、《尚书大传》、《中候》、《乾象历》，又著《天文七政论》、《鲁礼禘祫义》、《六艺论》、《毛诗谱》、《驳许慎五经异义》、《答临孝存周礼难》，凡百馀万言。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "玄质于辞训，通人颇讥其繁。至于经传洽孰，称为纯儒，齐、鲁间宗之。其门人山阳郗虑至御史大夫，东莱王基、清河崔琰著名于世。又乐安国渊、任嘏，时并童幼，玄称渊为国器，嘏有道德，其馀亦多所鉴拔，皆如其言。玄唯有一子益恩，孔融在北海，举为孝廉。及融为黄巾所围，益恩赴难损身。有遗腹子，玄以其手文似己，名之曰小同。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "论曰：自秦焚《六经》，圣文埃灭。汉兴，诸儒颇修艺文。及东京，学者亦各名家。而守文之徒，滞固所禀，异端纷纭，互相诡激，遂令经有数家，家有数说，章句多者或乃百馀万言，学徒劳而少功，后生疑而莫正。郑玄括囊大典，网罗众家，删裁繁诬，刊改漏失，自是学者略知所归。王父豫章君每考先儒经训，而长于玄，常以为仲尼之门不能过也。及传授生徒，并专以郑氏家法云。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十五·张曹郑列传第二十五",
    "text": "赞曰：富平之绪，承家载世。伯仁先归，厘我国祭。玄定义乖，褒修礼缺。孔书遂明，汉章中辍。",
    "chapter_url": "https://duguoxue.com/ershisishi/3347.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "郑兴字少赣，河南开封人也。少学《公羊春秋》。晚善《左氏传》，遂积精深思，通达其旨，同学者皆师之。天凤中，将门人从刘歆讲正大义，歆美兴才，使撰条例、章句、传诂，及校《三统历》。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "更始立，以司直李松行丞相事，先入长安，松以兴为长史，令还奉迎迁都。更始诸将皆山东人，咸劝留洛阳。兴说更始曰“陛下起自荆楚，权政未施，一朝建号，而山西雄桀争诛王莽，开关郊迎者，何也。此天下同苦王氏虐政，而思高祖之旧德也。今久不抚之，臣恐百姓离心，盗贼复起矣。《春秋》书齐小白入齐，不称侯，未朝庙故也。今议者欲先定赤眉而后入关，是不识其本而争其末，恐国家之守转在函谷，虽卧洛阳，庸得安枕乎”更始曰“朕西决矣”拜兴为谏议大夫，使安集关西及朔方、凉、益三州，还拜凉州刺史。会天水有反者，攻杀郡守，兴坐免。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "时赤眉入关，东道不通，兴乃西归隗嚣，嚣虚心礼请，而兴耻为之屈，称疾不起。嚣矜己自饰，常以为西伯复作，乃与诸将议自立为王。兴闻而说嚣曰“《春秋传》云：口不道忠信之言为嚣，耳不听五声之和为聋。间者诸将集会，无乃不道忠信之言。大将军之听，无乃阿而不察乎。昔文王承积德之绪，加之以睿圣，三分天下，尚服事殷。及武王即位，八百诸侯不谋同会，皆曰纣可伐矣，武王以未知天命，还兵待时。高祖征伐累年，犹以沛公行师。今令德虽明，世无宗周之祚，威略虽振，未有高祖之功，而欲举未可之事，昭速祸患，无乃不可乎。惟将军察之”嚣竟不称王。后遂广置职位，以自尊高。兴复止嚣曰“夫中郎将、太中大夫、使持节官皆王者之器，非人臣所当制也。孔子曰：惟器与名，不可以假人。不可以假人者，亦不可以假于人也。无益于实，有损于名，非尊上之意也”嚣病之而止。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "及嚣遣子恂入侍，将行，兴因恂求归葬父母，嚣不听而徙兴舍，益其秩礼。兴入见嚣曰“前遭赤眉之乱，以将军僚旧，故敢归身明德。幸蒙覆载之恩，复得全其性命。兴闻事亲之道，生事之以礼，死葬之以礼，祭之以礼，奉以周旋，弗敢失坠。今为父母未葬，请乞骸骨，若以增秩徙舍，中更停留，是以亲为饵，无礼甚矣，将军焉用之”嚣曰“嚣将不足留故邪”兴曰“将军据七郡之地，拥羌胡之众，以戴本朝，德莫厚焉，威莫重焉。居则为专命之使，入必为鼎足之臣。兴，从俗者也，不敢深居屏处，因将军求进，不患不达，因将军求入，何患不亲，此兴之计不逆将军者也。兴业为父母请，不可以已，愿留妻子独归葬，将军又何猜焉”嚣曰“幸甚”促为辨装，遂令与妻子俱东。时建武六年也。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "侍御史杜林先与兴同寓陇右，乃荐之曰“窃见河南郑兴，执义坚固，敦悦《诗》、《书》，好古博物，见疑不惑，有公孙侨、观射父之德，宜侍帷幄，典职机密。昔张仲在周，燕冀宣王，而诗人悦喜。惟陛下留听少察，以助万分”乃征为太中大夫。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "明年三月晦，日食。兴因上疏曰：",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "《春秋》以天反时为灾，地反物为妖，人反德为乱，乱则妖灾生。往年以来，谪咎连见，意者执事颇有阙焉。案《春秋》昭公十七年夏六月甲戌朔，日有食之。传曰：日过分而未至，三辰有灾，于是百官降物，君不举，避移时，乐奏鼓，祝用币，史用辞。今孟夏，纯乾用事，阴气未作，其灾尤重。夫国无善政，则谪见日月，变咎之来，不可不慎，其要在因人之心，择人处位也。尧知鲧不可用而用之者，是屈己之明，因人之心也。齐桓反政而相管仲，晋文归国而任郤縠者，是不私其私，择人处位也。今公卿大夫多举渔阳太守郭伋可大司空者，而不以时定，道路流言，咸曰“朝廷欲用功臣”，功臣用则人位谬矣。愿陛下上师唐、虞，下览齐、晋，以成屈己从众之德，以济群臣让善之功。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "夫日月交会，数应在朔，而顷年日食，每多在晦。先时而合，皆月行疾也。日君象而月臣象，君亢急则臣下促迫，故行疾也。今年正月繁霜，自尔以来，率多寒日，此亦急咎之罚。天子贤圣之君，犹慈父之于孝子也。丁宁申戒，欲其反政，故灾变仍见，此乃国之福也。今陛下高明而群臣惶促，宜留思柔克之政，垂意《洪范》之法，博采广谋，纳群下之策。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "书奏，多有所纳。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "帝尝问兴郊祀事，曰“吾欲以谶断之，何如”兴对曰“臣不为谶”帝怒曰“卿之不为谶，非之邪”兴惶恐曰“臣于书有所未学，而无所非也”帝意乃解。兴数言政事，依经守义，文章温雅，然以不善谶故不能任。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "九年，使监征南、积弩营于津乡，会征南将军岑彭为刺客所杀，兴领其营，遂与大司马吴汉俱击公孙述。述死，诏兴留屯成都。顷之，侍御史举奏兴奉使私买奴婢，坐左转莲勺令。是时丧乱之馀，郡县残荒，兴方欲筑城郭，修礼教以化之，会以事免。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "兴好古学，尤明《左氏》、《周官》，长于历数，自杜林、桓谭、卫宏之属，莫不斟酌焉。世言《左氏》者多祖于兴，而贾逵自传其父业，故有郑、贾之学。兴去莲勺，后遂不复仕，客授阌乡，三公连辟不肯应，卒于家。子众。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "众字仲师。年十二，从父受《左氏春秋》，精力于学，明《三统历》，作《春秋难记条例》，兼通《易》、《诗》，知名于世。建武中，皇太子及山阳王荆，因虎贲中郎将梁松以缣帛聘请众，欲为通义，引籍出入殿中。众谓松曰“太子储君，无外交之义，汉有旧防，蕃王不宜私通宾客”遂辞不受。松复风众以“长者意，不可逆”。众曰“犯禁触罪，不如守正而死”太子及荆闻而奇之，亦不强也。及梁氏事败，宾客多坐之，惟众不染于辞。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "永平初，辟司空府，以明经给事中，再迁越骑司马，复留给事中。是时北匈奴遣使求和亲。八年，显宗遣众持节使匈奴。众至北庭，虏欲令拜，众不为屈。单于大怒，围守闭之，不与水火，欲胁服众。众拔刀自誓，单于恐而止，乃更发使随众还京师。朝议复欲遣使报之，众上疏谏曰“臣伏闻北单于所以要致汉使者，欲以离南单于之众，坚三十六国之心也。又当扬汉和亲，夸示邻敌，令西域欲归化者局促狐疑，怀土之人绝望中国耳。汉使既到，便偃蹇自信。若复遣之，虏必自谓得谋，其群臣驳议者不敢复言。如是，南庭动摇，乌桓有离心矣。南单于久居汉地，具知形势，万分离析，旋为边害。今幸有度辽之众扬威北垂，虽勿报答，不敢为患”帝不从，复遣众。众因上言“臣前奉使不为匈奴拜，单于恚恨，故遣兵围臣。今复衔命，必见陵折。臣诚不忍持大汉节对毡裘独拜。如令匈奴遂能服臣，将有损大汉之强”帝不听，众不得已，既行，在路连上书固争之。诏切责众，追还系廷尉，会赦归家。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "其后帝见匈奴来者，问众与单于急礼之状，皆言匈奴中传众意气壮勇，虽苏武不过。乃复召众为军司马，使与虎贲中郎将马廖击车师。至敦煌，拜为中郎将，使护西域。会匈奴胁车师，围戊己校尉，众发兵救之。迁武威太守，谨修边备，虏不敢犯。迁左冯翊，政有名迹。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "建初六年，代邓彪为大司农。是时肃宗议复盐铁官，众谏以为不可。诏数切责，至被奏劾，众执之不移。帝不从，在位以清正称。其后受诏作《春秋删》十九篇。八年，卒官。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "子安世，亦传家业，为长乐，未央厩令。延光中，安帝废太子为济阴王，安世与太常桓焉、太仆来历等共正议谏争。及顺帝立，安世已卒，追赐钱、帛，除子亮为郎。众曾孙公业，自有传。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "范升字辩卿，代郡人也。少孤，依外家居。九岁通《论语》、《孝经》，及长，习《梁丘易》、《老子》，教授后生。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "王莽大司空王邑辟升为议曹史。时莽频发兵役，征赋繁兴，升乃奏记邑曰“升闻子以人不间于其父母为孝，臣以下不非其君上为忠。今众人咸称朝圣，皆曰公明。盖明者无不见，圣者无不闻。今天下之事，昭昭于日月，震震于雷霆，而朝云不见，公云不闻，则元元焉所呼天。公以为是而不言，则过小矣。知而从令，则过大矣。二者于公无可以免，宜乎天下归怨于公矣。朝以远者不服为至念，升以近者不悦为重忧。今动与时戾，事与道反，驰骛覆车之辙，探汤败事之后，后出益可怪，晚发愈可惧耳。方春岁首，而动发远役，藜藿不充，田荒不耕，谷价腾跃，斛至数千，吏人陷于汤火之中，非国家之人也。如此，则胡、貊守关，青、徐之寇在于帷帐矣。升有一言，可以解天下倒县，免元元之急，不可书传，愿蒙引见，极陈所怀”邑虽然其言，而竟不用。升称病乞身，邑不听，令乘传使上党。升遂与汉兵会，因留不还。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "建武二年，光武征诣怀宫，拜议郎，迁博士，上疏让曰“臣与博士梁恭、山阳太守吕羌俱修《梁丘易》。二臣年并耆艾，经学深明，而臣不以时退，与恭并立，深知羌学，又不能达，惭负二老，无颜于世。诵而不行，知而不言，不可开口以为人师，愿推博士以避恭、羌”帝不许，然由是重之，数诏引见，每有大议，辄见访问。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "时，尚书令韩歆上疏，欲为《费氏易》、《左氏春秋》立博士，诏下其议。四年正月，朝公卿、大夫、博士，见于云台。帝曰“范博士可前平说”升起对曰“《左氏》不祖孔子，而出于丘明，师徒相传，又无其人，且非先帝所存，无因得立”遂与韩歆及太中大夫许淑等互相辩难，日中乃罢。升退而奏曰：",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "臣闻主不稽古，无以承天。臣不述旧，无以奉君。陛下愍学微缺，劳心经艺，情存博闻，故异端竞进。近有司请置《京氏易》博士，群下执事，莫能据正。《京氏》既立，《费氏》怨望，《左氏春秋》复以比类，亦希置立。《京》、《费》已行，次复《高氏》，《春秋》之家，又有《驺》、《夹》。如今《左氏》、《费氏》得置博士，《高氏》、《驺》、《夹》，《五经》奇异，并复求立，各有所执，乖戾分争。从之则失道，不从则失人，将恐陛下必有厌倦之听。孔子曰“博学约之，弗叛矣夫”夫学而不约，必叛道也。颜渊曰“博我以文，约我以礼”孔子可谓知教，颜渊可谓善学矣。《老子》曰“学道日损”损犹约也。又曰“绝学无忧”绝末学也。今《费》、《左》二学，无有本师，而多反异，先帝前世，有疑于此，故《京氏》虽立，辄复见废。疑道不可由，疑事不可行。《诗》、《书》之作，其来已久。孔子尚周流游观，至于如命，自卫反鲁，乃正《雅》、《颂》。今陛下草创天下，纪纲未定，虽设学官，无有弟子，《诗》、《书》不讲，礼乐不修，奏立《左》、《费》，非政急务，孔子曰“攻乎异端，斯害也已”传曰“闻疑传疑，闻信传信，而尧、舜之道存”愿陛下疑先帝之所疑，信先帝之所信，以示反本，明不专已。天下之事所以异者，以不一本也。《易》曰“天下之动，贞夫一也”又曰“正其本，万事理”《五经》之本自孔子始，谨奏《左氏》之失凡十四事。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "时难者以太史公多引《左氏》，升又上太史公违戾《五经》，谬孔子言，及《左氏春秋》不可录三十一事。诏以下博士。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "后升为出妻所告，坐系，得出，还乡里。永平中，为聊城令，坐事免，卒于家。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "陈元字长孙，苍梧广信人也。父钦，习《左氏春秋》，事黎阳贾护，与刘歆同时而别自名家。王莽从钦受《左氏》学，以钦为厌难将军。元少传父业，为之训诂，锐精覃思，至不与乡里通。以父任为郎。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "建武初，元与桓谭、杜林、郑兴俱为学者所宗。时议欲立《左氏传》博士，范升奏以为《左氏》浅末，不宜立。元闻之，乃诣阙上疏曰：",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "陛下拨乱反正，文武并用，深愍经艺谬杂，真伪错乱，每临朝日，辄延群臣讲论圣道。知丘明至贤，亲受孔子，而《公羊》、《谷梁》传闻于后世，故诏立《左氏》，博询可否，示不专已，尽之群下也。今论者沉溺所习，玩守旧闻，固执虚言传受之辞，以非亲见实事之道。《左氏》孤学少与，遂为异家之所复冒。夫至音不合众听，故伯牙绝弦。至宝不同众好，故卞和泣血。仲尼圣德，而不容于世，况于竹帛馀文，其为雷同者所排，固其宜也。非陛下至明，孰能察之。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "臣元窃见博士范升等所议奏《左氏春秋》不可立，及太史公违戾凡四十五事。案升等所言，前后相违，皆断截小文，媟黩微辞，以年数小差，掇为巨谬，遗脱纤微，指为大尤。抉瑕擿衅，掩其弘美，所谓“小辩破言，小言破道”者也。升等又曰“先帝不以《左氏》为经，故不置博士，后主所宜因袭”臣愚以为若先帝所行而后主必行者，则盘庚不当迁于殷，周公不当营洛邑，陛下不当都山东也。往者，孝武皇帝好《公羊》，卫太子好《谷梁》，有诏诏太子受《公羊》，不得受《谷梁》，孝宣皇帝在人间时，闻卫太子好《谷梁》，于是独学之。及即位，为石渠论而《谷梁氏》兴，至今与《公羊》并存。此先帝后帝各有所立，不必其相因也。孔子曰，纯，俭，吾从众。至于拜下，则违之。夫明者独见，不惑于朱紫，听者独闻，不谬于清浊，故离朱不为巧眩移目，师旷不为新声易耳。方今干戈少弭，戎事略戢，留思圣艺，眷顾儒雅，采孔子拜下之义，卒渊圣独见之旨，分明白黑，建立《左氏》，解释先圣之积结，洮汰学者之累惑，使基业垂于万世，后进无复狐疑，则天下幸甚。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "臣元愚鄙，尝传师言。如得以褐衣召见，俯伏庭下，诵孔氏之正道，理丘明之宿冤。若辞不合经，事不稽古，退就重诛，虽死之日，生之年也。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "书奏，下其议，范升复与元相辩难，凡十馀上。帝卒立《左氏》学，太常选博士四人，元为第一。帝以元新忿争，乃用其次司隶从事李封，于是诸儒以《左氏》之立，论议讙哗，自公卿以下，数廷争之。会封病卒，《左氏》复废。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "元以才高著名，辟司空李通府。时，大司农江冯上言，宜令司隶校尉督察三公。事下三府。元上疏曰：",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "臣闻师臣者帝，宾臣者霸。故武王以太公为师，齐桓以夷吾为仲父。孔子曰“百官总己听于冢宰”近则高帝优相国之礼，太宗假宰辅之权。及亡新王莽，遭汉中衰，专操国柄，以偷天下，况已自喻，不信群臣。夺公辅之任，损宰相之威，以刺举为明，徼讦为直。至乃陪仆告其君长，子弟变其父兄，罔密法峻，大臣无所措手足。然不能禁董忠之谋，身为世戮。故人君患在自骄，不患骄臣。失在自任，不在任人。是以文王有日昊之劳，周公执吐握之恭，不闻其崇刺举，务督察也。方今四方尚扰，天下未一，百姓观听，咸张耳目。陛下宜修文武之圣典，袭祖宗之遗德，劳心下士，屈节待贤，诚不宜使有司察公辅之名。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "帝从之，宣下其议。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "李通罢，元后复辟司徒欧阳歙府，数陈当世便事、郊庙之礼，帝不能用。以病去，年老，卒于家。子坚卿，有文章。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "贾逵字景伯，扶风平陵人也。九世祖谊，文帝时为梁王太傅。曾祖父光，为常山太守，宣帝时以吏二千石自洛阳徙焉。父徽，从刘歆受《左氏春秋》，兼习《国语》、《周官》，又受《古文尚书》于涂恽，学《毛诗》于谢曼卿，作《左氏条例》二十一篇。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "逵悉传父业，弱冠能诵《左氏传》及《五经》本文，以《大夏侯尚书》教授，虽为古学，兼通五家《谷梁》之说。自为儿童，常在太学，不通人间事。身长八尺二寸，诸儒为之语曰“问事不休贾长头”性恺悌，多智思，俶傥有大节。尤明《左氏传》、《国语》，为之《解诂》五十一篇，永平中，上疏献之。显宗重其书，写藏秘馆。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "时，有神雀集宫殿宫府，冠羽有五采色，帝异之，以问临邑侯刘复，复不能对，荐逵博物多识，帝乃召见逵，问之。对曰“昔武王终父之业，鸑鷟在岐，宣帝威怀戎狄，神雀仍集，此胡降之征也”帝敕兰台给笔札，使用《神雀颂》，拜为郎，与班固并校秘书，应对左右。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "肃宗立，降意儒术，特好《古文尚书》、《左氏传》。建初元年，诏逵入讲北宫白虎观、南宫云台。帝善逵说，使发出《左氏传》大义长于二传者。逵于是具条奏之曰：",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "臣谨擿出《左氏》三十七事尤著明者，斯皆君臣之正义，父子之纪纲。其馀同《公羊》者什有七八，或文简小异，无害大体。至于祭仲、纪季、伍子胥、叔术之属，《左氏》义深于君父，《公羊》多任于权变，其相殊绝，固以甚远，而冤抑积久，莫肯分明。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "臣以永平中上言《左氏》与图谶合者，先帝不遗刍荛，省纳臣言，写其传诂，藏之秘书。建平中，侍中刘歆欲立《左氏》，不先暴论大义，而轻移太常，恃其义长，诋挫诸儒，诸儒内怀不服，相与排之。孝哀皇帝重逆众心，故出歆为河内太守。从是攻击《左氏》，遂为重仇。至光武皇帝，奋独见之明，兴立《左氏》、《谷梁》，会二家先师不晓图谶，故令中道而废。凡所以存先王之道者，要在安上理民也。今《左氏》崇君父，卑臣子，强干弱枝，劝善戒善，至明至切，至直至顺。且三代异物，损益随时，故先帝博观异家，各有所采。《易》有施、孟，复立梁丘，《尚书》欧阳，复有大小夏侯，今三传之异亦犹是也。又《五经》家皆无以证图谶明刘氏为尧后者，而《左氏》独有明文。《五经》家皆言颛顼代黄帝，而尧不得为火德。《左氏》以为少昊代黄帝，即图谶所谓帝宣也。如令尧不得为火，则汉不得为赤。其所发明，补益实多。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "陛下通天然之明，建大圣之本，改元正历，垂万世则，是以麟凤百数，嘉瑞杂遝。犹朝夕恪勤，游情《六艺》，研机综微，靡不审核。若复留意废学，以广圣见，庶几无所遗失矣。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "书奏，帝嘉之，赐布五百匹，衣一袭，令逵自选《公羊》严、颜诸生高才者二十人，教以《左氏》，与简纸经传各一通。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "逵母常有疾，帝欲加赐，以校书例多，特以钱二十万，使颍阳侯马防与之。谓防曰“贾逵母病，此子无人事于外，屡空则从孤竹之子于首阳山矣”",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "逵数为帝言《古文尚书》与经传《尔雅》诂训相应，诏令撰《欧阳》、《大小夏侯尚书古文》同异。逵集为三卷，帝善之。复令撰《齐》、《鲁》、《韩诗》与《毛氏》异同。并作《周官解故》。迁逵为卫士令。八年，乃诏诸儒各选高才生，受《左氏》、《谷梁春秋》、《古文尚书》、《毛诗》，由是四经遂行于世。皆拜逵所选弟子及门生为千乘王国郎，朝夕受业黄门署，学者皆欣欣羡慕焉。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "和帝即位，永元三年，以逵为左中郎将。八年，复为侍中，领骑都尉。内备帷幄，兼领秘书近署，甚见信用。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "逵荐东莱司马均、陈国汝郁，帝即征之，并蒙优礼。均字少宾，安贫好学，隐居教授，不应辟命。信诚行乎州里，乡人有所计争，辄令祝少宾，不直者终无敢言。位至侍中，以老病乞身，帝赐以大夫禄，归乡里。都字叔异，性仁孝，及亲殁，遂隐处山泽。后累迁为鲁相，以德教化，百姓称之，流人归者八九千户。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "逵所著经传义诂及论难百馀万言，又作诗、颂、诔、书、连珠、酒令凡九篇，学者宗之，后世称为通儒。然不修小节，当世以此颇讥焉，故不至大官。永元十三年卒，时年七十二。朝廷愍惜，除两子为太子舍人。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "论曰：郑、贾之学，行乎数百年中，遂为诸儒宗，亦徒有以焉尔。桓谭以不善谶流亡，郑兴以逊辞仅免，贾逵能附会文致，最差贵显。世主以此论学，悲矣哉。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "张霸字伯饶，蜀郡成都人也。年数岁而知孝让，虽出入饮食，自然合礼，乡人号为“张曾子”。七岁通《春秋》，复欲进馀经，父母曰“汝小未能也”，霸曰“我饶为之”，故字曰“饶”焉。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "后就长水校尉樊鯈受《严氏公羊春秋》，遂博览《五经》。诸生孙林、刘固、段著等慕之，各市宅其傍，以就学焉。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "举孝廉光禄主事，稍迁，永元中为会稽太守，表用郡人处士顾奉、公孙松等。奉后为颍川太守，松为司隶校尉，并有名称。其馀有业行者，皆见擢用。郡中争厉志节，习经者以千数，道路但闻诵声",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "初，霸以樊鯈删《严氏春秋》犹多繁辞，乃减定为二十万言，更名《张氏学》。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "霸始到越，贼未解，郡界不宁，乃移书开购，明用信赏，贼遂束手归附，不烦士卒之力。童谣曰“弃我戟，捐我矛，盗贼尽，吏皆休”视事三年，谓掾史曰“太守起自孤生，致位郡守。盖日中则移，月满则亏。老氏有言：知足不辱。”遂上病。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "后征，四迁为侍中。时皇后兄虎贲中郎将邓骘，当朝贵盛，闻霸名行，欲与为交，霸逡巡不答，众人笑其不识时务。后当为五更，会疾卒，年七十。遗赖诸子曰“昔延州使齐，子死嬴、博，因坎路侧，遂以葬焉。今蜀道阻远，不宜归茔，可止此葬，足藏发齿而已。务遵速朽，副我本心。人生一世，但当畏敬于人，若不善加己，直为受之”诸子承命，葬于河南梁县，因遂家焉。将作大匠翟酺等与诸儒门人追录本行，谥曰宪文。中子楷。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "楷字公超，通《严氏春秋》、《古文尚书》，门徒常百人。宾客慕之，自父党夙儒，偕造门焉。车马填街，徒从无所止，黄门及贵戚之家，皆起舍巷次，以候过客往来之利。楷疾其如此，辄徙避之。家贫无以为业，常乘驴车至县卖药，足给食者，辄还乡里。司隶举茂才，除长陵令，不至官。隐居弘农山中，学者随之，所居成市，后华阴山南遂有公超市。五府连辟，举贤良方正，不就。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "汉安元年，顺帝特下诏告河南尹曰“故长陵令张楷行慕原宪，操拟夷、齐，轻贵乐贱，窜迹幽薮，高志确然，独拔群俗。前比征命，盘桓未至，将主者玩习于常，优贤不足，使其难进欤。郡时以礼发遣”楷复告疾不到。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "性好道术，能作五里雾。时关西人裴优亦能为三里雾，自以不如楷，从学之，楷避不肯见。桓帝即位，优遂行雾作贼，事觉被考，引楷言从学术，楷坐系廷尉诏狱，积二年，恒讽诵经籍，作《尚书注》。后以事无验，见原还家。建和三年，下诏安车备礼聘之，辞以笃疾不行。年七十，终于家。子陵。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "陵字处冲，官至尚书。元嘉中，岁首朝贺，大将军梁冀带剑入省，陵呵叱令出，敕羽林、虎贲夺冀剑。冀跪谢，陵不应，即劾奏冀，请廷尉论罪，有诏以一岁俸赎，而百僚肃然。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "初，冀弟不疑为河南尹，举陵孝廉。不疑疾陵之奏冀，因谓曰“昔举君，适所以自罚也”陵对曰“明府不以陵不肖，误见擢序，今申公宪，以报私恩”不疑有惭色。陵弟玄。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "玄字处虚，沉深有才略，以时乱不仕。司空张温数以礼辟，不能致。中平二年，温以车骑将军出征凉州贼边章等，将行，玄自田庐被褐带索，要说温曰“天下寇贼云起，岂不以黄门常侍无道故乎。闻中贵人公卿已下当出祖道于平乐观，明公总天下威重，握六师之要，若于中坐酒酣，鸣金鼓，整行阵，召军正执有罪者诛之，引兵还屯都亭，以次剪除中官，解天下之倒县，报海内之怨毒，然后显用隐逸忠正之士，则边章之徒宛转股掌之上矣”温闻大震，不能对，良久谓玄曰“处虚，非不悦子之言，顾吾不能行，如何”玄乃叹曰“事行则为福，不行则为贼。今与公长辞矣”即仰药欲饮之。温前执其手曰“子忠于我，我不能用，是吾罪也，子何为当然。且出口入耳之言，谁今知之”玄遂去，隐居鲁阳山中。及董卓秉政，闻之，辟以为掾，举侍御史，不就。卓临之以兵，不得已强起，至轮氏，道病终。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十六·郑范陈贾张列传第二十六",
    "text": "赞曰：中世儒门，贾、郑名学。众驰一介，争礼毡幄。升、元守经，义偏情较，霸贵知止，辞交戚里。公超善术，所舍成市。",
    "chapter_url": "https://duguoxue.com/ershisishi/3348.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "桓荣字春卿，沛郡龙亢人也。少学长安，习《欧阳尚书》，事博士九江朱普。贫窭无资，常客佣以自给，精力不倦，十五年不窥家园。至王莽篡位乃归。会朱普卒，荣奔丧九江，负土成坟，因留教授，徒众数百人。莽败，天下乱。荣抱其经书与弟子逃匿山谷，虽常饑困而讲论不辍，后复客授江淮间。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "建武十九年，年六十馀，始辟大司徒府。时，显宗始立为皇太子，选求明经，乃擢荣弟子豫章何汤为虎贲中郎将，以《尚书》授太子。世祖从容问汤本师为谁，汤对曰“事沛国桓荣”帝即召荣，令说《尚书》，甚善之。拜为议郎，赐钱十万，入使授太子。每朝会，辄令荣于公卿前敷奏经书。帝称善。曰“得生几晚”会欧阳博士缺，帝欲用荣。荣叩头让曰“臣经术浅薄，不如同门生郎中彭闳，扬州从事皋弘”帝曰“俞，往，女谐”因拜荣为博士，引闳、弘为议郎。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "车驾幸大学，会诸博士论难于前，荣被服儒衣，温恭有蕴藉，辩明经义，每以礼让相厌，不以辞长胜人，儒者莫之及，特加赏赐。又诏诸生雅吹击磬，尽日乃罢。后荣入会庭中，诏赐奇果，受者皆怀之，荣独举手捧之以拜。帝笑指之曰“此真儒生也”以是愈见敬厚，常令止宿太子宫。积五年，荣荐门下生九江胡宪侍讲，乃听得出，旦一入而已。荣尝寝病，太子朝夕遣中傅问病，赐以珍羞、帷、帐、奴婢，谓曰“如有不讳，无忧家室也”后病愈，复入侍进。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "二十八年，大会百官，诏问谁可傅太子者，群臣承望上意，皆言太子舅执金吾原鹿侯阴识可。博士张佚正色曰“今陛下立太子，为阴氏乎。为天下乎。即为阴氏，则阴侯可。为天下，则固宜用天下之贤才”帝称善，曰“欲置傅者，以辅太子也。今博士不难正朕，况太子乎”即拜佚为太子太傅，而以荣为少傅，赐以辎车、乘马。荣大会诸生，陈其车马、印绶，曰“今日所蒙，稽古之力也，可不勉哉”荣以太子经学成毕，上疏谢曰“臣幸得侍帷幄，执经连年，而智学浅短，无以补益万分。今皇太子以聪睿之姿，通明经义，观览古今，储君副主莫能专精博学若此者也。斯诚国家福祐，天下幸甚。臣师道已尽，皆在太子，谨使掾臣汜再拜归道”太子报书曰“庄以童蒙，学道九载，而典训不明，无所晓识。夫《五经》广大，圣言幽远，非天下之至精，岂能与于此。况以不才，敢承诲命。昔之先师谢弟子者有矣，上则通达经旨，分明章句，下则去家慕乡，求谢师门。今蒙下列，不敢有辞，愿君慎疾加餐，重爱玉体”",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "三十年，拜为太常。荣初遭仓卒，与族人桓元卿同饑厄，而荣讲诵不息。元卿嗤荣曰“但自苦气力，何时复施用乎”荣笑不应。及为太常，元卿叹曰“我农家子，岂意学之为利乃若是哉”",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "显宗即位，尊以师礼，甚见亲重，拜二子为郎。荣年逾八十，自以衰老，数上书乞身，辄加赏赐。乘与尝幸太常府，令荣坐东面，设几仗，会百官骠骑将军东平王苍以下及荣门生数百人，天子亲自执业，每言辄曰“大师在是”。既罢，悉以太官供具赐太常家。其恩礼若此。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "永平二年，三雍初成，拜荣为五更。每大射养老礼毕，帝辄引荣及弟子升堂，执经自为下说。乃封荣为关内侯，食邑五千户。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "荣每疾病，帝辄遣使者存问，太官、太医相望于道。及笃，上疏谢恩，让还爵士。帝幸其家问起居，入街下车，拥经而前，抚荣垂涕，赐以床茵、帷帐、刀剑、衣被，良久乃去。自是诸侯将军大夫问疾者，不敢复乘车到门，皆拜床下。荣卒，帝亲自变服，临丧送葬，赐冢茔于首山之阳。除兄子二人补四百石，都讲生八人补二百石，其馀门徒多至公卿。子郁嗣。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "论曰：张佚讦切阴侯，以取高位，危言犯众，义动明后，知其直有馀也。若夫一言纳赏，志士为之怀耻。受爵不让，风人所以兴歌。而佚廷议戚援，自居全德，意者以廉不足乎。昔乐羊食子，有功见疑。西巴放麑，以罪作傅。盖推仁审伪，本乎其情。君人者能以此察，则真邪几于辨矣。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "郁字仲恩，少以父任为郎。敦厚笃学，传父业，以《尚书》教授，门徒常数百人。荣卒，郁当袭爵，上书让于兄子汎，显宗不许，不得已受封，悉以租入与之。帝以郁先师子，有礼让，甚见亲厚，常居中论经书，问以政事，稍迁侍中。帝自制《五家要说章句》，令郁校定于宣明殿，以侍中监虎贲中郎将。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "永平十五年，入授皇太子经，迁越骑校尉，诏敕太子、诸王各奉贺致礼。郁数进忠言，多见纳录。肃宗即位，郁以母忧乞身，诏听以侍中行服。建初二年，迁屯骑校尉。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "和帝即位，富于春秋，侍中窦宪自以外戚之重，欲令少主颇涉经学，上疏皇太后曰：",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "《礼记》云“天下之命，悬于天子。天子之善，成乎所习。习与智长，则切而不勤。化与心成，则中道若性。昔成王幼小，越在襁褓，周公在前，史佚在后，太公在左，召公在右。中立听朝，四圣维之。是以虑无遗计，举无过事”孝昭皇帝八岁即位，大臣辅政，亦选名儒韦贤、蔡义、夏侯胜等入授于前，平成圣德。近建初元年，张酺、魏应、召训亦讲禁中。臣伏惟皇帝陛下，躬天然之姿，宜渐教学，而独对左右小臣，未闻典义。昔五更桓荣，亲为帝师，子郁，结发敦尚，继传父业，故再以校尉入授先帝，父子给事禁省，更历四世，今白首好礼，经行笃备。又宗正刘方，宗室之表，善为《诗经》，先帝所褒。宜令郁、方并入教授，以崇本朝，光示大化。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "由是迁长乐少府，复入侍讲。顷之，转为侍中奉车都尉。永元四年，代丁鸿为太常。明年，病卒。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "郁经授二帝，恩宠甚笃，赏赐前后数百千万，显于当世。门人杨震、朱宠，皆至三公。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "初，荣受朱普学章句四十万言，浮辞繁长，多过其实。及荣入授显宗，减为二十三万言。郁复删省定成十二万言。由是有《桓君大小太常章句》。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "子普嗣，传爵至曾孙。郁中子焉，能世传其家学。孙鸾、曾孙彬，并知名。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "焉字叔元，少以父任为郎。明经笃行，有名称。永初元年，入授安帝，三迁为侍中步兵校尉。永宁中，顺帝立为皇太子，以焉为太子少傅，月馀，迁太傅，以母忧自乞，听以大夫行丧。逾年，诏使者赐牛酒，夺服，即拜光禄大夫，迁太常。时废皇太子为济阴王，焉与太仆来历、廷尉张皓谏，不能得，事已具《来历传》。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "顺帝即位，拜太傅，与太尉朱宠并录尚书事。焉复入授经禁中，因宴见，建言宜引三公、尚书入省事，帝从之。以焉前廷议守正，封阳平侯，固让不受。视事三年，坐辟召禁锢者为吏免。复拜光禄大夫。阳嘉二年，代来历为大鸿胪，数日，迁为太常。永和五年，代王龚为太尉。汉安元年，以日食免。明年，卒于家。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "弟子传业者数百人，黄琼、杨赐最为显贵。焉孙典。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "典字公雅，复传其家业，以《尚书》教授颍川，门徒数百人。举孝廉为郎。居无几，会国相王吉以罪被诛，故人亲戚莫敢至者。典独弃官收敛归葬，服丧三年，负土成坟，为立祠堂，尽礼而去。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "辟司徒袁隗府，举高第，拜侍御史。是时，宦官秉权，典执政无所回避。常乘骢马，京师畏惮，为之语曰“行行且止，避骢马御史”及黄巾贼起荥阳，典奉使督军。贼破，还，以牾宦官赏不行。在御史七年不调，后出为郎。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "灵帝崩，大将军何进秉政，典与同谋议，三迁羽林中郎将。献帝即位，三公奏典前与何进谋诛阉官，功虽不遂，忠义炳著。诏拜家一人为郎，赐钱二十万。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "从西入关，拜御史中丞，赐爵关内侯。车驾都许，迁光禄勋。建安六年，卒官。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "鸾字始春，焉弟子也。少立操行，褞袍糟食，不求盈馀。以世浊，州郡多非其人，耻不肯仕。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "年四十馀，时太守向苗有名迹，乃举鸾孝廉，迁为胶东令。始到官而苗卒，鸾即去职奔丧，终三年然后归，淮汝之间高其义。后为巳吾、汲二县令，甚有名迹。诸公并荐，复征拜议郎。上陈五事：举贤才，审授用，黜佞幸，省苑囿，息役赋。书奏御，牾内竖，故不省。以病免。中平元年，年七十七，卒于家。子晔。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "晔字文林，一名严，尤修志介。姑为司空杨赐夫人。初鸾卒，姑归宁赴哀，将至，止于传舍，整饰从者而后入，晔心非之。及姑劳问，终无所言，号哭而已。赐遣吏奉祠，因县发取祠具，晔拒不受。后每至京师，未尝舍宿杨氏。其贞忮若此。宾客从者，皆祗其志行，一餐不受于人。仕为郡功曹。后举孝廉，有道、方正、茂才，三公并辟，皆不应。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "初平中，天下乱，避地会稽，遂浮海客交阯，越人化其节，至闾里不争讼。为凶人所诬，遂死于合浦狱。彬字彦林，焉之兄孙也。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "父麟，字元凤，早有才惠。桓帝初，为议郎，入侍讲禁中，以直道牾左右，出为许令，病免。会母终，麟不胜丧，未祥而卒，年四十一。所著碑、诔、赞、说、书凡二十一篇。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "彬少与蔡邕齐名。初举孝廉，拜尚书郎。时中常侍曹节女婿冯方亦为郎，彬厉志操，与左丞刘歆，右丞杜希同好交善，未尝与方共酒食之会，方深怨之，遂章言彬等为酒党。事下尚书令刘猛，雅善彬等，不举正其事，节大怒，劾奏猛，以为阿党，请收下诏狱，在朝者为之寒心，猛意气自若，旬日得出，免官禁锢。彬遂以废。光和元年，卒于家，年四十六。诸儒莫不伤之。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "所著《七说》及书凡三篇，蔡邕等共论序其志，佥以为彬有过人者四：夙智早成，岐嶷也。学优文丽，至通也。仕不苟禄，绝高也，辞隆从窊，洁操也。乃共树碑而颂焉。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "刘猛，琅邪人。桓帝时为宗正，直道不容，自免归家。灵帝即位，太傅陈蕃、大将军窦武辅政，复征用之。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "论曰：伏氏自东西京相袭为名儒，以取爵位。中兴而桓氏尤盛，自荣至典，世宗其道，父子兄弟代作帝师，受其业者皆至卿相，显乎当世。孔子曰“古之学者为己，今之学者为人”为人者，凭誉以显物。为己者，因心以会道。桓荣之累世见宗，岂其为己乎。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "丁鸿字孝公，颍川定陵人也。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "公綝，字幼春，王莽末守颍阳尉。世祖略地颍阳，颍阳城守不下，綝说其宰，遂与俱降，世祖大喜，厚加赏劳，以綝为偏将军，因从征伐。綝将兵先度河，移檄郡国，攻营略地，下河南、陈留、颍川二十一县。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "建武元年，拜河南太守。及封功臣，帝令各言所乐，诸将皆占丰邑美县，惟綝愿封本乡。或谓綝曰“人皆欲县，子独求乡，何也”綝曰“昔孙叔敖敕其子，受封必求硗埆之地，今綝能蒲功微，得乡亭厚矣”帝从之，封定陵新安乡侯，食邑五千户，后徙封陵阳侯。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "鸿年十三，从桓荣受《欧阳尚书》，三年而明章句，善论难，为都讲，遂笃志精锐，布衣荷担，不远千里。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "初，綝从世祖征伐，鸿独与弟盛居，怜盛幼小而共寒苦。及綝卒，鸿当袭封，上书让国于盛，不报。既葬，乃挂缞绖于冢庐而逃去，留书与盛曰“鸿贪经书，不顾恩义，弱而随师，生不供养，死不饭唅，皇天先祖，并不祐助，身被大病，不任茅土。前上疾状，愿辞爵仲公，章寝不报，迫且当袭封。谨自放弃。逐求良医。如遂不瘳，永归沟壑”鸿初与九江人鲍骏同事桓荣，甚相友善，及鸿亡封，与骏遇于东海，阳狂不识骏。骏乃止而让之曰“昔伯夷、吴札乱世权行，故得申其志耳。《春秋》之义，不以家事废王事。今子以兄弟私恩而绝父不灭之基，可谓智乎”鸿感悟，垂涕叹息，乃还就国，开门教授。鲍骏亦上书言鸿经学至行，显宗甚贤之。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "永平十年诏征，鸿至即召见，说《文侯之命篇》，赐御衣及绶，禀食公车，与博士同礼。顷之，拜侍中。十三年，兼射声校尉。建初四年，徙封鲁阳乡侯。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "肃宗诏鸿与广平王羡及诸儒楼望、成封、桓郁、贾逵等，论定《五经》同异于北宫白虎观，使五官中郎将魏应主承制问难，侍中淳于恭奏上，帝亲称制临决。鸿以才高，论难最明，诸儒称之，帝数嗟美焉。时人叹曰“殿中无双丁孝公”数受赏赐，擢徙校书，遂代成封为少府。门下由是益盛，远方至者数千人。彭城刘恺、北海巴茂、九江朱伥皆至公卿。元和三年，徙封马亭乡侯。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "和帝即位，迁太常。永元四年，代袁安为司徒。是时窦太后临政，宪兄弟各擅威权。鸿因日食，上封事曰：",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "臣闻日者阳精，守实不亏，君之象也。月者阴精，盈毁有常，臣之表也。故日食者，臣乘君，阴陵阳。月满不亏，下骄盈也。昔周室衰季，皇甫之属专权于外，党类强盛，侵夺主势，则日月薄食，故《诗》曰“十月之交，朔月辛卯，日有食之，亦孔之丑”《春秋》日食三十六，弑君三十二。变不空生，各以类应。夫威柄不以放下，利器不可假人。览观往古，近察汉兴，倾危之祸，靡不由之。是以三桓专鲁，田氏擅齐，六卿分严。诸吕握权，统嗣几移。哀、平之末，庙不血食。故虽有周公之亲，而无其德，不得行其势也。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "今大将军虽欲敕身自约，不敢僭差，然而天下远近皆惶怖承旨，刺史二千石初除谒辞，求通待报，虽奉符玺、受台敕，不敢便去，久者至数十日。背王室，向私门，此乃上威损，下权盛也。人道悖于下，效验见于天，虽有隐谋，神照其情，垂象见戒，以告人君。间者月满先节，过望不亏，此臣骄溢背君，专功独行也。陛下未深觉悟，故天重见戒，诚宜畏惧，以防其祸。《诗》云“敬天之怒，不敢戏豫”若敕政责躬，杜渐防萌，则凶妖销灭，害除福凑矣。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "夫坏崖破岩之水，源自涓涓。干云蔽日之木，起于葱青。禁微则易，救末者难，人莫不忽于微细，以致其大。恩不忍诲，义不忍割，去事之后，未然之明镜也。臣愚以为左官外附之臣，依托权门，倾覆谄谀，以者容媚者，宜行一切之诛。间者大将军再出，威振州郡，莫不赋敛吏人，遣使贡献。大将军虽云不受，而物不还主，部署之吏无所畏惮，纵行非法，不伏罪辜，故海内贪猾，竞为奸吏，小民吁嗟，怨气满腹。臣闻天不可以不刚，不刚则三光不明。王不可以不强，不强则宰牧从横。宜因大变，改政匡失，以塞天意。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "书奏十馀日，帝以鸿行太尉兼卫尉，屯南、北宫。于是收窦宪大将军印绶，宪及诸弟皆自杀。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "时大郡口五六十万举孝廉二人，小郡口二十万并有蛮夷者亦举二人，帝以为不均，下公卿会议。鸿与司空刘方上言“凡口率之科，宜有阶品，蛮夷错杂，不得为数。自今郡国率二十万口岁举孝廉一人，四十万二人，六十万三人，八十万四人，百万五人，百二十万六人。不满二十万二岁一人，不满十万三岁一人”帝从之。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "六年，鸿薨，赐赠有加常礼。子湛嗣。湛卒，子浮嗣。浮卒，子夏嗣。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "论曰“孔子曰“太伯三以天下让，民无得而称焉”。孟子曰“闻伯夷之风者，贪夫廉，懦夫有立志”。若乃太伯以天下而违周，伯夷率洁情以去国，并未始有其让也。故太伯称至德，伯夷称贤人。后世闻其让而慕其风，徇其名而昧其致，所以激诡行生而取与妄矣。至夫邓彪、刘恺，让其弟以取义，使弟受非服而己厚其名，于义不亦薄乎。君子立言，非苟显其理，将以启天下之方悟者。立行，非独善其身，将以训天下之方动者。言行之所开塞，可无慎哉。原丁鸿之心，主于忠爱乎。何其终悟而从义也。异夫数子类乎徇名者焉。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十七·桓荣丁鸿列传第二十七",
    "text": "赞曰：五更待问，应若鸣钟。庭列辎驾，堂修礼容。穆穆帝则，拥经以从。丁鸿翼翼，让而不饰。高论白虎，深言日食。",
    "chapter_url": "https://duguoxue.com/ershisishi/3349.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "张宗字诸君，南阳鲁阳人也。王莽时，为县阳泉乡佐。会莽败，义兵起，宗乃率阳泉民三四百人起兵略地，西至长安，更始以宗为偏将军。宗见更始政乱，因将家属客安邑。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "及大司徒邓禹西征，定河东，定诣禹自归。禹闻宗素多权谋，乃表为偏将军。禹军到栒邑，赤眉大众且至，禹以栒邑不足守，欲引师进就坚城，而众人多畏贼追，惮为后拒。禹乃书诸将名于竹简，署其前后，乱著笥中，令各探之。宗独不肯探，曰“死生有命，张宗岂辞难就逸乎”禹叹息谓曰“将军有亲弱在营，奈何不顾”宗曰“愚闻一卒毕力，百人不当。万夫致死，可以横行。宗今拥兵数千，以承大威，何遽其必败乎”遂留为后拒。诸营既引兵，宗方勒厉军士，坚垒壁，以死当之。禹到前县，议曰“以张将军之众，当百万之师，犹以小雪投沸汤，虽欲戮力，其势不全也”乃遣步骑二千人反还迎宗。宗引兵始发，而赤眉卒至，宗与战，却之，乃得归营，于是诸将服其勇。及还到长安，宗夜将锐士入城袭赤眉，中矛贯胛，又转攻诸营保，为流矢所激，皆几至于死。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "及邓禹征还，光武以宗为京辅都尉，将突骑与征西大将军冯异共击关中诸营保，破之，还河南都尉。建武六年，都尉官省，拜太中大夫。八年，颍川桑中盗贼群起，宗将兵击定之。后青、冀盗贼屯聚山泽，宗以谒者督诸郡兵讨平之。十六年，琅邪、北海盗贼复起，宗督二郡兵讨之，乃设方略，明购赏，皆悉破散，于是沛、楚、东海、临淮群贼惧其威武，相捕斩者数千人，青、徐震栗。后迁琅邪相，其政好严猛，敢杀伐。永平二年，卒于官。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "法雄字文彊，扶风郿人也，齐襄王法章之后。秦灭齐，子孙不敢称田姓，故以法为氏。宣帝时，徙三辅，世为二千石。雄初仕郡功曹，辟太傅张禹府，举雄高第，除平氏长。善政事，好发擿奸伏，盗贼稀发，吏人畏爱之。南阳太守鲍得上其理状，迁宛陵令。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "永初三年，海贼张伯路等三千馀人，冠赤帻，服绛衣，自称“将军”，寇滨海九郡，杀二千石令长。初，遣侍御史庞雄督州郡兵击之，伯路等乞降，寻复屯聚。明年，伯路复与平原刘文河等三百馀人称“使者”，攻厌次城，杀长吏，转入高唐，烧官寺，出系囚，渠帅皆称“将军”，共朝谒伯路。伯路冠五梁冠，佩印绶，党众浸盛。乃遣御史中丞王宗持节发幽、冀诸郡兵，合数万人，乃征雄为青州刺史，与王宗并力讨之。连战破贼，斩首溺死者数百人，馀皆奔走，收器械财物甚众。会赦诏到，贼犹以军甲未解，不敢归降。于是王宗召刺史太守共议，皆以为当遂击之。雄曰“不然，兵，凶器。战，危事。勇不可恃，胜不可必。贼若乘船浮海，深入远岛，攻之未易也。及有赦令，可且罢兵，以慰诱其心，势必解散，然后图之，可不战而定也”宗善其言，即罢兵。贼闻大喜，乃还所略人。而东莱郡兵独未解甲，贼复惊恐，遁走辽东，止海岛上。五年春，乏食，复抄东莱间，雄率郡兵击破之，贼逃还辽东，辽东人李久等共斩平之，于是州界清静。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "雄每行部，录囚徒，察颜色，多得情伪，长吏不奉法者皆解印绶去。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "在州四年，迁南郡太守，断狱省少，户口益增。郡滨带江沔，又有云梦薮泽，永初中，多虎狼之暴，前太守赏募张捕，反为所害者甚众。雄乃移书属县曰“凡虎狼之在山林，犹人之居城市。古者至化之世，猛兽不扰，皆由恩信宽泽，仁及飞走。太守虽不德，敢忘斯义。记到，其毁坏槛阱，不得妄捕山林”是后虎害稍息，人以狱安。在郡数岁，岁常丰稔。元初中卒官。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "子真，在《逸人传》。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "滕抚字叔辅，北海剧人也。初仕州郡，稍迁为涿令，有文武才用。太守以其能，委任郡职，兼领六县。风政修明，流爱于人，在事七年，道不拾遗。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "顺帝末，扬、徐盗贼群起，磐牙连岁。建康元年，九江范容、周生等相聚反乱，屯据历阳，为江淮巨患，遣御史中丞冯绲将兵督扬州刺史尹燿、九江太守邓显讨之。燿、显军败，为贼所杀。又阴陵人徐凤、马勉等复寇郡县，杀略吏人。凤衣绛衣，带黑绶，称“无上将军”，勉皮冠黄衣，带玉印，称“黄帝”，筑营于当涂山中。乃建年号，置百官，遣别帅黄虎攻没合肥。明年，广陵贼张婴等复聚众数千人反，据广陵。朝廷博求将帅，三公举抚有文武才，拜为九江都尉，与中郎将赵序助冯绲合州郡兵数万人共讨之。又广开赏募，钱、邑各有差。梁太后虑群贼屯结，诸将不能制，又议遣太尉李固。未及行，会抚等进击，大破之，斩马勉、范容、周生等千五百级，徐凤遂将馀众攻烧东城县。下邳人谢安应募，率其宗亲设伏击凤，斩之，封安为平乡侯，邑三千户。拜抚中郎将，督扬、徐二州事。抚复进击张婴，斩获千馀人。赵序坐畏懦不进，诈增首级，征还弃市。又历阳贼华孟自称“黑帝”，攻九江，杀郡守。抚乘胜进击，破之，斩孟等三千八百级，虏获七百馀人，牛、马、财物不可胜算。于是东南悉平，振旅而还。以抚为左冯翊，除一子为郎。抚所得赏赐，尽分于麾下。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "性方直，不交权势，宦官怀忿。及论功当封，太尉胡广时录尚书事，承旨奏黜抚，天下怨之。卒于家。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "冯绲字鸿卿，巴郡宕渠人也，少学《春秋》、《司马兵法》。父焕，安帝时为幽州刺史，疾忌奸恶，数致其罪。时玄菟太守姚光亦失人和。建光元年，怨者乃诈作玺书谴责焕、光，赐以欧刀。又下辽东都尉庞奋使速行刑，奋即斩光收焕。焕欲自杀，绲疑诏文有异，止焕曰“大人在州，志欲去恶，实无他故，必是凶人妄诈，规肆奸毒。愿以事自上，甘罪无晚”焕从其言，上书自讼，果诈者所为，征奋抵罪。会焕病死狱中，帝愍之，赐焕、光钱各十万，以子为郎中。绲由是知名。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "家富好施，赈赴穷急，为州里所归爱。初举孝廉，七迁为广汉属国都尉，征拜御史中丞。顺帝末，以绲持节督扬州诸郡军事，与中郎将滕抚击破群贼，迁陇西太守。后鲜卑寇边，以绲为辽东太守，晓喻降集，虏皆弭散。征拜京兆尹，转司隶校尉，所在立威刑。迁廷尉、太常。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "时，长沙蛮寇益阳，屯聚积久，至延熹五年，众转盛，而零陵蛮贼复反应之，合二万馀人，攻烧城郭，杀伤长吏。又武陵蛮夷悉反，寇掠江陵间，荆州刺史刘度、南郡太守李肃并奔走荆南，皆没。于是拜绲为车骑将军，将兵十馀万讨之，诏策绲曰“蛮夷猾夏，久不讨摄，各焚都城，蹈籍官人。州郡将吏，死职之臣，相逐奔窜，曾不反顾，可愧言也。将军素有威猛，是以擢授六师。前代陈汤、冯、傅之徒，以寡击众，郅支、夜郎、楼兰之戎，头悬都街，卫、霍北征，功列金石，是皆将军所究览也。今非将军，谁与修复前迹。进赴之宜，权时之策，将军一之，出郊之事，不复内御。已命有司祖于国门。《诗》不云乎：进厥虎臣，阚如虓虎，敷敦淮濆，仍执丑虏。将军其勉之”",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "时，天下饑馑，帑藏虚尽，每出征伐，常减公卿俸禄，假王侯租赋，前后所遣将帅，宦官辄陷以折耗军资，往往抵罪。绲性烈直，不行贿赂，惧为所中，乃上疏曰“势得容奸，伯夷可疑。荀曰无猜，盗跖可信。故乐羊陈功，文侯示以谤书。愿请中常侍一人监军财费”尚书朱穆奏绲以财自嫌，失大臣之节。有诏勿劾。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "绲军至长沙，贼闻，悉诣营道乞降。进击武陵蛮夷，斩首四千馀级，受降十馀万人，荆州平定。诏书赐钱一亿，固让不受。振旅还京师，推功于从事中郎应奉，荐以为司隶校尉，而上书乞骸骨，朝廷不许。监军使者张敞承宦官旨，奏绲将傅婢二人戎服自随，又辄于江陵刻石纪功，请下吏案理。尚书令黄俊奏议，以为罪无正法，不合致纠。会长沙贼复起，攻桂阳、武陵，绲以军还盗贼复发，策免。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "顷之，拜将作大匠，转河南尹。上言“旧典，中官子弟不得为牧人职”，帝不纳。复为廷尉。时山阳太守单迁以罪系狱，绲考致其死。迁，故车骑将军单超之弟，中官相党，遂共诽章诬绲，坐与司隶校尉李膺、大司农刘祐俱输左校。应奉上疏理绲等，得免。后拜屯骑校尉，复为廷尉，卒于宫。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "绲弟允，清白有孝行，能理《尚书》，善推步之术。拜降虏校尉，终于家。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "度尚字博平，山阳湖陆人也。家贫，不修学行，不为乡里所推举。积困穷，乃为宦者同郡侯览视田，得为郡上计吏，拜郎中，除上虞长。为政严峻，明于发擿奸非，吏人谓之神明。迁文安令，遇时疾疫，谷贵人饑，尚开仓廪给，营救疾者，百姓蒙其济。时冀州刺史朱穆行部，见尚甚奇之。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "延熹五年，长沙、零陵贼合七八千人，自称“将军，入桂阳、苍梧、南海、交阯，交阯刺史及苍梧太守望风逃奔，二郡皆没。遣御史中丞盛修募兵讨之，不能克。豫章艾县人六百馀人，应募而不得赏直，怨恚，遂反，焚烧长沙郡县，寇益阳，杀县令，众渐盛。又遣谒者马睦，督荆州刺史刘度击之，军败，睦、度奔走。桓帝诏公卿举任代刘度者，尚书朱穆举向，自右校令擢为荆州刺史。尚躬率部曲，与同劳逸，广募杂种诸蛮夷，明设购赏，进击，大破之，降者数万人。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "桂阳宿贼渠帅卜阳、潘鸿等畏尚威烈，徙入山谷。尚穷追数百里，遂入南海，破其三屯，多获珍宝。而阳、鸿等党众犹盛，尚欲击之，而士卒骄富，莫有斗志。尚计缓之则不战，逼之必逃亡，乃宣言卜阳、潘鸿作贼十年，习于攻守，今兵寡少，未易可进，当须诸郡所发悉至，尔乃并力攻之。申令军中，恣听射猎，兵士喜悦，大小皆相与从禽。尚乃密使所亲客潜焚其营，珍积皆尽。猎者来还，莫不泣涕。尚人人慰劳，深自咎责，因曰“卜阳等财宝足富数世，诸卿但不并力耳。所亡少少，何足介意”众闻咸愤踊，尚敕令秣马蓐食，明旦，径赴贼屯。阳、鸿等自以深固，不复设备，吏士乘锐，遂大破平之。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "尚出兵三年，群寇悉定。七年，封右乡侯，迁桂阳太守。明年，征还京师。时荆州兵朱盖等，征戍役久，财赏不赡，忿恚，复作乱，与桂阳贼胡兰等三千馀人复攻桂阳，焚烧郡县，太守任胤弃城走，贼众遂至数万。转攻零陵，太守陈球固守拒之。于是以尚为中郎将，将幽、冀、黎阳、乌桓步骑二万六千人救球，又与长沙太守抗徐等发诸郡兵，并势讨击，大破之，斩兰等首三千五百级，馀贼走苍梧。诏赐尚钱百万，馀人各有差。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "时抗徐与尚俱为名将，数有功。徐字伯徐，丹阳人，乡邦称其胆智。初试守宣城长，悉移深林远薮椎髻鸟语之人置于县下，由是境内无复盗贼。后为中郎将宗资别部司马，击太山贼公孙举等，破平之，斩首三千馀级，封乌程东乡侯五百户。迁太山都尉，寇盗望风奔亡。及在长沙，宿贼皆平。卒于官。桓帝下诏追增封徐五百户，并前千户。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "复以尚为荆州刺史。尚见胡兰馀党南走苍梧，惧为已负，乃伪上言苍梧贼入荆州界，于是征交阯刺中张磐下廷尉。辞状未正，会赦见原。磐不肯出狱，方更牢持械节，狱吏谓磐曰“天恩旷然而君不出，可乎”磐因自列曰“前长沙贼胡兰作难荆州，馀党散入交阯。磐身婴甲胄，涉危履险，讨击凶患，斩殄渠帅，馀尽鸟窜冒遁，还奔荆州。刺史度尚惧磐先言，怖畏罪戾，伏奏见诬。磐备位方伯，为国爪牙，而为尚所枉，受罪牢狱。夫事有虚实，法有是非。磐实不辜，赦无所除。如忍以苟免，永受侵辱之耻，生为恶吏，死为敝鬼。乞传尚诣廷尉，面对曲直，足明真伪。尚不征者，磐埋骨牢槛，终不虚出，望尘受枉”廷尉以其状上，诏书征尚到廷尉，辞穷受罪，以先有功得原。磐字子石，丹阳人，以清白称，终于庐江太守。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "尚后为辽东太守，数月，鲜卑率兵攻尚，与战，破之，戎狄惮畏。年五十，延熹九年，卒于官。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "杨璇字机平，会稽乌伤人也。高祖父茂，本河东人，从光武征伐，为威寇将军，封乌伤新阳乡侯。建武中就国，传封三世，有罪国除，因而家焉。父扶，交阯刺史，有理能名。兄乔，为尚书，容仪伟丽，数上言政事，桓帝爱其才貌，诏妻以公主，乔固辞不听，遂闭口不食，七日而死。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "璇初举孝廉，稍迁，灵帝时为零陵太守。是时苍梧、桂阳猾贼相聚，攻郡县，贼众多而璇力弱，吏人忧恐，璇乃特制马车数十乘，以排囊盛石灰于车上，系布索于马尾，又为兵车，专彀弓驽，克期会战。乃令马车居前，顺风鼓灰，贼不得视，因以火烧布，布然马惊，奔突贼阵，因使后车弓弩乱发，钲鼓鸣震。群盗波骇破散，追逐伤斩无数，枭其渠帅，郡境以清。荆州刺史赵凯，诬奏璇实非身破贼，而妄有其功。璇与相章奏，凯有党助，遂槛车征璇。防禁严密，无由自讼，乃噬臂出血，书衣为章，具陈破贼形势，及言凯所诬状，潜令亲属诣阙通之。诏书原璇，拜议郎，凯反受诬人之罪。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "璇三迁为勃海太守，所在有异政，以事免。后尚书令张温特表荐之，征拜尚书仆射。以病乞骸骨，卒于家。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "论曰：安、顺以后，风威稍薄，寇攘浸横，缘隙而生，剽人盗邑者不阕时月，假署皇王者益以十数。或托验神道，或矫妄冕服。然其雄渠魁长，未有闻焉，犹至垒盈四郊，奔命首尾。若夫数将者，并宣力勤虑，以劳定功，而景风之赏未甄，肤受之言互及。以此而推，政道难乎以免。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十八·张法滕冯度杨列传第二十八",
    "text": "赞曰：张宗裨禹，敢殿后拒。江、淮、海、岱，虔刘寇阻。其谁清之。雄、尚、绲、抚。璇能用谲，亦云振旅。",
    "chapter_url": "https://duguoxue.com/ershisishi/3350.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "孔子曰“夫孝莫大于严父，严父莫大于配天，则周公其人也”子路曰“伤哉贫也。生无以养，死无以葬”子曰“啜菽饮水，孝也”夫钟鼓非乐云之本，而器不可去。三牲非致孝之主，而养不可废。存器而忘本，乐之遁也。调器以和声，乐之成也。崇养以伤行，孝之累也。修已以致禄，养之大也。故言能大养，则周公之祀，致四海之祭。言以义养，则仲由之菽，甘于东邻之牲。夫患水菽之薄，干禄以求养者，是以耻禄亲也。存诚以尽行，孝积而禄厚者，此能以义养也。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "中兴，庐江毛义少节，家贫，以孝行称。南阳人张奉慕其名，往候之。坐定而府檄适至，以义守令，义奉檄而入，喜动颜色。奉者，志尚士也，心贱之，自恨来，固辞而去。及义母死，去官行服。数辟公府，为县令，进退必以礼。后举贤良，公车征，遂不至。张奉叹曰“贤者固不可测。往日之喜，乃为亲屈也。斯盖所谓家贫亲老，不择官而仕者也”建初中，章帝下诏褒宠义，赐谷千斛，常以八月长吏问起居，加赐羊酒。寿终于家。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "安帝时，汝南薛包孟尝，好学笃行，丧母，以致孝闻。及父娶后妻而憎包，分出之，包日夜号泣，不能去，至被殴杖。不得已，庐于舍外，旦入而洒扫，父怒，又逐之。乃庐于里门，昏晨不废。积岁馀，父母惭而还之。后行六年服，丧过乎哀。既而弟子求分财异居，包不能止，乃中分其财。奴婢引其老者，曰“与我共事久，若不能使也”田庐取其荒顿者，曰“吾少时所理，意所恋也”器物取朽败者，曰“我素所服食，身口所安也”弟子数破其产，辄复赈给。建光中，公车特征，至，拜侍中。包性恬虚，称疾不起，以死自乞。有诏赐告归，加礼如毛义，年八十馀，以寿终。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "若二子者，推至诚以为行，行信于心而感于人，以成名受禄致礼，斯可谓能以孝养也。若夫江革、刘般数公者之义行，犹斯志也。撰其行事著于篇。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "刘平字公子，楚郡彭城人也。本名旷，显宗后改为平。王莽时为郡吏，守菑丘长，政教大行。其后每属县有剧贼，辄令平守之，所至皆理，由是一郡称其能。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "更始时，天下乱，平弟仲为贼所杀。其后贼复忽然而至，平扶侍其母，奔走逃难。仲遗腹女始一岁，平抱仲女而弃其子。母欲还取之，平不听，曰“力不能两活，仲不可以绝类”遂去不顾，与母俱匿野泽中。平朝出求食，逢饿贼，将亨之，平叩头曰“今旦为老母求菜，老母待旷为命，愿得先归，食母毕，还就死”因涕泣。贼见其至诚，哀而遣之。平还，既食母讫，因白曰“属与贼期，义不可欺”遂还诣贼。众皆大惊，相谓曰“常闻烈士，乃今见之。子去矣，吾不忍食子”于是得全。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "建武初，平狄将军庞萌反于彭城，攻败郡守孙萌。平时复为郡吏，冒白刃伏萌身上，被七创，困顿不知所为，号泣请曰“愿以身代府君”贼乃敛兵止，曰“此义士也，勿杀”遂解去。萌伤甚气绝，有顷苏，渴求饮，平倾其创血以饮之。后数日萌竟死，平乃裹创，扶送萌丧，至其本县。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "后举孝廉，拜济阴郡丞，太守刘育甚重之，任以郡职，上书荐平。会平遭父丧去官。服阕，拜全椒长。政有恩惠，百姓怀感，人或增赀就赋，或减年从役。刺使、太守行部，狱无系囚，人自以得所，不知所问，唯班诏书而去。后以病免。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "显宗初，尚书仆射钟离意上书荐平及琅邪王望、东莱王扶曰“臣窃见琅邪王望、楚国刘旷、东莱王扶，皆年七十，执性恬淡，所居之处，邑里化之，修身行义，应在朝次。臣诚不足知人，窃慕推士进贤之义”书奏，有诏征平等，特赐办装钱。至皆拜议郎，并数引见。平再迁侍中，永平三年，拜宗正，数荐达名士承宫、郇恁等。在位八年，以老病上疏乞骸骨，卒于家。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "王望字慈卿，客授会稽，自议郎迁青州刺史，甚有威名，是时，州郡灾旱，百姓穷荒，望行部，道见饑者，裸行草食，五百馀人，愍然哀之，因以便宜出所在布粟，给其廪粮，为作褐衣。事毕上言，帝以望不先表请，章示百官，详议其罪。时公卿皆以为望之专命，法有常条。钟离意独曰“昔华元、子反，楚、宋之良臣，不禀君命，擅平二国，《春秋》之义，以为美谈。今望怀义忘罪，当仁不让，若绳之以法，忽其本情，将乖圣朝爱育之旨”帝嘉意议，赦其不罪。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "王扶字子元，掖人也。少修节行，客居琅邪不其县，所止聚落化其德。国相张宗谒请，不应，欲强致之，遂杖策归乡里。连请，固病不起。太傅邓禹辟，不至。后拜议郎，会见，恂恂似不能言。然性沈正，不可干以非义，当世高之。永平中，临邑侯刘复著《汉德颂》，盛称扶为名臣云。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "赵孝字长平，沛国蕲人也。父普，王莽时为田禾将军，任孝为郎。每告归，常白衣步担。尝从长安还，欲止邮亭。亭长先时闻孝当过，以有长者客，扫洒待之。孝既至，不自名，长不肯内，因问曰“闻田禾将军子当从长安来，何时至乎”孝曰“寻到矣”于是遂去。及天下乱，人相食。孝弟礼为饿贼所得，孝闻之，即自缚诣贼，曰“礼久饿羸瘦，不如孝肥饱”贼大惊，并放之，谓曰“可且归，更持米糒来”孝求不能得，复往报贼，愿就亨。众异之，遂不害。乡常服其义。州郡辟召，进退必以礼。举孝廉，不应。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "永平中，辟太尉府，显宗素闻其行，诏拜谏议大夫，迁侍中，又迁长乐卫尉。复征弟礼为御史中丞。礼亦恭谦行已，类于孝。帝嘉其兄弟笃行，欲宠异之，诏礼十日一就卫尉府，太官送供具，令共相对尽欢。数年，礼卒，帝令孝从官属送丧归葬。后岁馀，复以卫尉赐告归，卒于家。孝无子，拜礼两子为郎。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "时，汝南有王琳巨尉者，年十馀岁丧父母。因遭大乱，百姓奔逃，惟琳兄弟独守冢庐，号泣不绝。弟季，出遇赤眉，将为所哺，琳自缚，请先季死，贼矜而放遣，由是显名乡邑。后辟司徒府，荐士而退。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "琅邪魏谭少闲者，时亦为饑寇所获，等辈数十人皆束缚，以次当亨。贼见谭似谨厚，独令主爨，暮辄执缚。贼有夷长公，特哀念谭，密解其缚，语曰“汝曹皆应就食，急从此去”对曰“谭为诸君爨，恒得遗馀，馀人皆菇草莱，不如食我”长公义之，相晓赦遣，并得俱免。谭永平中为主家令。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "又齐国兒萌子明、梁郡车成子威二人，兄弟并见执于赤眉，将食之，萌、成叩头，乞以身代，贼亦哀而两释焉。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "淳于恭字孟孙，北海淳于人也。善说《老子》，清静不慕荣名。家有山田果树，人或侵盗，辄助为收采。又见偷刈禾者，恭念其愧，因伏草中，盗去乃起，里落化之。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "王莽末，岁饑兵起，恭兄崇将为盗所亨，恭请代，得俱免。后崇卒，恭养孤幼，教诲学问，有不如法，辄反用杖自箠，以感悟之，儿惭而改过。初遭贼寇，百姓莫事农桑。恭常独力田耕，乡人止之曰“时方淆乱，死生未分，何空自苦为”恭曰“纵我不得，他人何伤”垦耨不辍。后州郡连召，不应，遂幽居养志，潜于山泽。举动周旋，必由礼度。建武中，郡举孝廉，司空辟，皆不应，客隐琅邪黔陬山，遂数十年。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "建初元年，肃宗下诏美恭素行，告郡赐帛二十匹，遣诣公车，除为议郎。引见极日，访以政事，迁侍中骑都尉，礼待甚优。其所荐名贤，无不征用。进对陈政，皆本道德，帝与之言，未尝不称善。五年，病笃，使者数存问，卒于官。诏书褒叹，赐谷千斛，刻石表闾。除子孝为太子舍人。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "江革字次翁，齐国临淄人也。少失父，独与母居。遭天下乱，盗贼并起，革负母逃难，备经阻险，常采拾以为养。数遇贼，或劫欲将去，革辄涕泣求哀，言有老母，辞气愿款，有足感动人者。贼以是不忍犯之，或乃指避兵之方，遂得俱全于难。革转客下邳，穷贫裸跣，行佣以供母，便身之物，莫不必给。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "建武末年，与母归乡里。每至岁时，县当案比，革以母老，不欲摇动，自在辕中挽车，不用牛马，由是乡里称之曰“江巨孝”。太守尝备礼召，革以母老不应。及母终，至性殆灭，尝寝伏冢庐，服竟，不忍除。郡守遣丞掾释服，因请以为吏。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "永平初，举孝廉为郎，补楚太仆。月馀，自劾去。楚王英驰遣官属追之，遂不肯还。复使中傅赠送，辞不受。后数应三公命，辄去。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "建妆初，太尉牟融举贤良方正。再迁司空长史。肃宗甚崇礼之，迁五官中朗将。每朝会，帝常使虎贲扶侍，及进拜，恒目礼焉。时有疾不会，辄太官送醪膳，恩宠有殊。于是京师贵戚卫尉马廖、侍中窦宪慕其行，各奉书致礼，革无所报受。帝闻而益善之。后上书乞骸骨，转拜谏议大夫，赐告归，因谢病称笃。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "元和中，天子思革至行，制诏齐相曰“谏议大夫江革，前以病归，今起居何如。夫孝，百行之冠，众善之始也。国家每惟志士，未尝不及革。县以见谷千斛赐巨孝，常以八月长吏存问，致羊酒，以终厥身。如有不幸，祠以中牢”由是“巨孝”之称，行于天下。及卒，诏复赐谷千斛。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "刘般字伯兴，宣帝之玄孙也。宣帝封子嚣于楚，是为孝王。孝王生思王衍，衍生王纡，纡生般。自嚣至般，积累仁义，世有名节，而纡尤慈笃。早失母，同产弟原乡侯平尚幼，纡亲自鞠养，常与共卧起饮食。及成人，未尝离左右。平病卒，纡哭泣欧血，数月亦殁。初，纡袭王封，因值王莽篡位，废为庶人，因家于彭城。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "般数岁而孤，独与母居。王莽败，天下乱，太夫人闻更始即位，乃将般俱奔长安。会更始败，复与般转侧兵革中，西行上陇，遂流至武威。般虽尚少，而笃志修行，讲诵不怠。其母及诸舅，以为身寄绝域，死生未必，不宜苦精若此，数以晓般，般犹不改其业。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "建武八年，隗嚣败，河西始通，般即将家属东至洛阳，修经学于师门。明年，光武下诏，封般为菑丘侯，奉孝王祀，使就国。后以国属楚王，徙封杼秋侯。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "十九年，行幸沛，诏问郡中诸侯行能。太守荐言般束修至行，为诸侯师。帝闻而嘉之，乃赐般绶，钱百万，缯二百匹。二十年，复与车驾会沛，因从还洛阳，赐谷什物，留为侍祠侯。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "永平元年，以国属沛，徙封居巢侯，复随诸侯就国。数年，杨州刺史观恂荐般在国口无择言，行元怨恶，宜蒙旌显。显宗嘉之。十年，征般行执金吾事，从至南阳，还为朝侯。明年，兼屯骑校尉。时五校官显职闲，而府寺宽敞，舆服光丽，伎巧毕给，故多以宗室肺腑居之。每行幸郡国，般常将长水胡骑从。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "帝曾欲置常平仓，公卿议者多以为便。般对以“常平仓外有利民之名，而内实侵刻百姓，豪右因缘为奸，小民不能得其平，置之不便”。帝乃止。是时下令禁民二业，又以郡国牛疫，通使区种增耕，而吏下检结，多失其实，百姓患之。般上言“郡国以官禁二业，至有田者不得渔捕。今滨江湖郡率少蚕桑，民资渔采以助口实，且以冬春闲月，不妨农事。夫渔猎之利，为田除害，有助谷食，无关二业也。又郡国以牛疫、水旱，垦田多减，故诏敕区种，增进顷亩，以为民也。而吏举度田，欲令多前，至于不种之处，亦通为租。可申敕刺史、二千石，务令实核，其有增加，皆使与夺田同罪”帝悉从之。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "肃宗即位，以为长乐少府。建初二年，迁宗正。般妻卒，厚加赗赠，及赐冢茔地于显节陵下。般在位数言政事。其收恤九族，行义尤著，时人称之。年六十，建初三年卒。子宪嗣。宪卒，子重嗣。宪兄恺。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "恺字伯豫，以当袭般爵，让与弟宪，遁逃避封。久之，章和中，有司奏请绝恺国，肃宗美其义，特优假之，恺犹不出。积十馀岁，至永元十年，有司复奏之，侍中贾逵因上书曰“孔子称能以礼让为国，于从政乎何有。窃见居巢侯刘般嗣子恺，素行孝友，谦逊洁清，让封弟宪，潜身远迹。有司不原乐善之心，而绳以循常之法，惧非长克让之风，成含弘之化。前世扶阳侯韦玄成，近有陵阳侯丁鸿、鄳侯邓彪，并以高行洁身辞爵，未闻贬削，而皆登三事。今恺景仰前修，有伯夷之节，宜蒙矜宥，全其先功，以增圣朝尚德之美”和帝纳之，下诏曰“故居巢侯刘般嗣子恺，当袭般爵，而称父遗意，致国弟宪，遁亡七年，所守弥笃。盖王法崇善，成人之美。其听宪嗣爵。遭事之宜，后不得以为比”乃征恺，拜为郎，稍迁侍中。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "恺之入朝，在位者莫不仰其风行。迁步兵校尉。十三年，迁宗正，免。复拜侍中，迁长水校尉。永初元年，代周章为太常。恺性笃古，贵处士，每有征举，必先岩穴。论议引正，辞气高雅。六年，代张敏为司空。元初二年，代夏勤为司徒。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "旧制，公卿、二千石、刺史不得行三年丧，由是内外众职并废丧礼。元初中，邓太后诏长吏以下不为亲行服者，不得典城选举。时，有上言牧守宜同此制，诏下公卿，议者以为不便。恺独议曰“诏书所以为制服之科者，盖崇化厉俗，以弘孝道也。今刺史一州之表，二千石千里之师，职在辩章百姓，宣美风俗，尤宜尊重典礼，以身先之。而议者不寻其端，至于牧守则云不宜，是犹浊其源而望流清，曲其形而欲景直，不可得也”太后从之。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "时，征西校尉任尚以奸利被征抵罪。尚曾副太将军邓骘，骘党护之，而太尉马英、司空李郃承望骘旨，不复先请，即独解尚臧锢，恺不肯与议。后尚书案其事，二府并受谴咎，朝廷以此称之。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "视事五岁，永宁元年，称病上书致仕，有诏优许焉，加赐钱三十万，以千石禄归养，河南尹常以岁八月致羊酒。时安帝始亲政事，朝廷多称恺之德，帝乃遣问起居，厚加赏赐。会马英策罢，尚书陈忠上疏荐恺曰：",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "臣闻三公上则台阶，下象山岳，股肱元首，鼎足居职。协和阴阳，调训五品，考功量才，以序庶僚，遭烈风不迷，遇迅雨不惑，位莫重焉。而今上司缺职，未议其人。臣窃差次诸卿，考合众议，咸称太常朱伥、少府荀迁。臣父宠，前忝司空，伥、迁并为掾属，具知其能。伥能说经书而用心褊狭，迁严毅刚直而薄于艺文。伏见前司徒刘恺，沈重渊懿，道德博备，克让爵土，致祚弱弟，躬浮云之志，兼浩然之气，频历二司，举动得礼。以疾致仕，侧身里巷，处约思纯，进退有度，百僚景式，海内归怀。往者孔光、师丹，近世邓彪、张酺，皆去宰相，复序上司。诚宜简练卓异，以厌众望。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "书奏，诏引恺拜太尉。安帝初，清河相叔孙光坐臧抵罪，遂增锢二世，衅及其子。是时居延都尉范邠复犯臧罪，诏下三公、廷尉议。司徒杨震、司空陈褒、廷尉张皓议依光比。恺独以为“《春秋》之义，善善及子孙，恶恶止其身，所以进人于善也。《尚书》曰：上刑挟轻，下刑挟重。如今使臧吏禁锢子孙，以轻从重，惧及善人，非先王详刑之意也”有诏“太尉议是”",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "视事三年，以疾乞骸骨，久乃许之，下河南尹礼秩如前。岁馀，卒于家。诏使者护丧事，赐东园秘器，钱五十万，布千匹。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "少子茂，字叔盛，亦好礼让，历位出纳，桓帝时为司空。会司隶校尉李膺等抵罪，而南阳太守成瑨、太原太守刘瓆下狱当死，茂与太尉陈蕃、司徒刘矩共上书讼之。帝不悦，有司承旨劾奏三公，茂遂坐免。建宁中，复为太中大夫，卒于宫。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "周磐字坚伯，汝南安成人，征士燮之宗也。祖父业，建武初为天水太守。磐少游京师，学《古文尚书》、《洪范五行》、《左氏传》，好礼有行，非典谟不言，诸儒宗之。居贫养母，俭薄不充。尝诵《诗》至《汝坟》之卒章，慨然而叹，乃解韦带，就孝廉之举。和帝初，拜谒者，除任城长，迁阳夏、重合令，频历三城，皆有惠政。后思母，弃官还乡里。及母殁，哀至几于毁灭，服终，遂庐于冢侧。教授门徒常千人。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "公府三辟，皆以有道特征，磐语友人曰“昔方回、支父啬神养和，不以荣利滑其生术。吾亲以没矣，从物何为”遂不应。建光元年，年七十三，岁朝会集诸生，讲论终日，因令其二子曰“吾日者梦见先师东里先生，与我讲于阴堂之奥”既而长叹“岂吾齿之尽乎。若命终之日，桐棺足以周身，外椁足以周棺，敛形悬封，濯衣幅巾。编二尺四寸简，写《尧典》一篇，并刀笔各一，以置棺前，示不忘圣道”其月望日，无病忽终，学者以为知命焉。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "磐同郡蔡顺，字君仲，亦以至孝称。顺少孤，养母。尝出求薪，有客卒至，母望顺不还，乃噬其指，顺即心动，弃薪驰归，跪问其故。母曰“有急客来，吾噬指以悟汝耳”母年九十，以寿终。未及得葬，里中灾，火将逼其舍，顺抱伏棺柩，号哭叫天，火遂越烧它室，顺独得免。太守韩崇召为东閤祭酒。母平生畏雷，自亡后，每有雷震，顺辄圜冢泣，曰“顺在此”崇闻之，每雷辄为差车马到墓所。后太守鲍众举孝廉，顺不能远离坟墓，遂不就。年八十，终于家。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "赵咨字文楚，东郡燕人也。父畅，为博士。咨少孤，有孝行，州郡召举孝廉，并不就。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "延憙元年，大司农陈奇举咨至孝有道，仍迁博士。灵帝初，太傅陈蕃、大将军窦武为宦者所诛，咨乃谢病去。太尉杨赐特辟，使饰巾出入，请与讲议。举高第，累迁敦煌太守。以病免还，躬率子孙耕农为养。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "盗尝夜往劫之，咨恐母惊惧，乃先至门迎盗，因请为设食，谢曰“老母八十，疾病须养，居贫，朝夕无储，乞少量衣粮”妻子物馀，一无所请。盗皆惭叹，跪而辞曰“所犯无状，干暴贤者”言毕奔出，咨追以物与之，不及。由此益知名。征拜议郎，辞疾不到，诏书切让，州郡以礼发遣，前后再三，不得已应召。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "复拜东海相。之官，道经荥阳，令敦煌曹暠，咨之故孝廉也，迎路谒候，咨不为留。暠送至亭次，望尘不及，谓主簿曰“赵君名重，今过界不见，必为天下笑”即弃印绶，追至东海。谒咨毕，辞归家。其为时人所贵若此。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "咨在官清简，计日受奉，豪党畏其俭节。视事三年，以疾自乞，征拜议郎。抗疾京师，将终，告其故吏朱祇、萧建等，使薄敛素棺，籍以黄壤，欲令速朽，早归后土，不听子孙改之。乃遗书敕子胤曰：",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "夫含气之伦，有生必终，盖天地之常期，自然之至数。是以通人达士，鉴兹性命，以存亡为晦明，死生为朝夕，故其生也不为娱，亡也不知戚。夫亡者，元年去体，贞魂游散，反素复始，归于无端。既已消仆，还合粪土。土为弃物，岂有性情，而欲制其厚薄，调其燥湿邪。但以生者之情，不忍见形之毁，乃有掩骼埋窆之制。《易》曰“古之葬者，衣以薪，藏之中野，后世圣人易之以棺椁”棺椁之造，自黄帝始。爰自陶唐，逮于虞、夏，犹尚简朴，或瓦或木，及至殷人而有加焉。周室因之，制兼二代。复重以墙翣之饰，表以旌铭之仪，招复含敛之礼，殡葬宅兆之期，棺椁周重之制，衣衾称袭之数，其事烦而害实，品物碎而难备。然而秩爵异级，贵贱殊等。自成、康以下，其典稍乖。至于战国，渐至穨陵，法度衰毁，上下僭杂。终使晋侯请隧，秦伯殉葬，陈大夫设参门之木，宋司马造石椁之奢。爰暨暴秦，违道废德，灭三代之制，兴淫邪之法，国资糜于三泉，人力单于郦墓，玩好穷于粪土，伎巧费于窀穸。自生民以来，厚终之敝，未有若此者。虽有仲尼重明周礼，墨子勉以古道，犹不能御也。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "是以华夏之士，争相陵尚，违礼之本，事礼之末，务礼之华，弃礼之实，单家竭财，以相营赴。废事生而营终亡，替所养而为厚葬，岂云圣人制礼之意乎。记曰“丧虽有礼，哀为主矣”又曰“丧与其易也宁戚”今则不然，并棺合椁，以为孝恺，丰资重襚，以昭恻隐，吾所不取也。昔舜葬苍梧，二妃不从。岂有匹配之会，守常之所乎。圣主明王，其犹若斯，况于品庶，礼所不及。古人时同即会，时乖则别，动静应礼，临事合宜。王孙裸葬，墨夷露骸，皆达于性理，贵于速变。梁伯鸾父没，卷席而葬，身亡不反其尸。彼数子岂薄至亲之恩，亡忠孝之道邪。况我鄙暗，不德不敏，薄意内昭，志有所慕，上同古人，下不为咎。果必行之，勿生疑异。恐尔等目厌所见，耳讳所议，必欲改殡，以乖吾志，故远采古圣，近揆行事，以悟尔心。但欲制坎，令容棺椁，棺归即葬，平地无坟。勿卜时日，葬无设奠，勿留墓侧，无起封树。於戏小子，其勉之哉，吾蔑复有言矣。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "朱祇、萧建送丧到家，子胤不忍父体与土并合，欲更改殡，祇、建譬以顾命，于是奉行，时称咨明达。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷三十九·刘赵淳于江刘周赵列传第二十九",
    "text": "赞曰：公子、长平，临寇让生。淳于仁悌，“巨孝”以名。居巢好读，遂承家禄。伯豫逡巡，方迹孤竹。文楚薄终，丧朽惟速。周能感亲，啬神养福。",
    "chapter_url": "https://duguoxue.com/ershisishi/3351.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "班彪字叔皮，扶风安陵人也。祖况，成帝时为越骑校尉。父稚，哀帝时为广平太守。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "彪性沈重好古。年二十馀，更始败，三辅大乱。时隗嚣拥众天水，彪乃避难从之。嚣问彪曰“往者周亡，战国并争，天下分裂，数世然后定。意者从横之事复起于今乎。将承运迭兴，在于一人也。愿生试论之”对曰“周之废兴，与汉殊异。昔周爵五等，诸侯从政，本根既微，枝叶强大，故其末流有从横之事，势数然也。汉承秦制，改立郡县，主有专已之威，臣无百年之柄。至于成帝，假借外家，哀、平短祚，国嗣三绝，故王氏擅朝，因窃号位。危自上起，伤不及下，是以即真之后，天下莫不引领而叹。十馀年间，中外搔扰，远近俱发，假号云合，咸称刘氏，不谋同辞。方今雄桀带州域者，皆无七国世业之资，而百姓讴吟，思仰汉德，已可知矣”嚣曰“生言周、汉之势可也。至于但见愚人习识刘氏姓号之故，而谓汉家复兴，疏矣。昔秦失其鹿，刘季逐而羁之，时人复知汉乎”",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "彪既疾嚣言，又伤时方限，乃著《王命论》，以为汉德承尧，有灵命之符，王者兴祚，非诈力所致，欲以感之，而嚣终不寤，遂避地河西。河西大将军窦融以为从事，深敬待之，接以师友之道。彪乃为融画策事汉，总西河以拒隗嚣。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "及融征还京师，光武问曰“所上章奏，谁与参之”融对曰“皆从事班彪所为”帝雅闻彪才，因召入见，举司隶茂才，拜徐令，以病免。后数应三公之命，辄去。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "彪既才高而好述作，遂专心史籍之间。武帝时，司马迁著《史记》，自太初以后，阙而不录，后好事者颇或缀集时事，然多鄙俗，不足以踵继其书。彪乃继采前史遗事，傍贯异闻，作后传数十篇，因斟酌前史而讥正得失。其略论曰：",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "唐、虞三代，《诗》、《书》所及，世有史官，以司典籍，暨于诸侯，国自有史，故《孟子》曰“楚之《梼杌》，晋之《乘》，鲁之《春秋》，其事一也”定、哀之间，鲁君子左丘明论集其文，作《左氏传》三十篇，又撰异同，号曰《国语》，二十一篇，由是《乘》、《梼杌》之事遂暗，而《左氏》、《国语》独章。又有记录黄帝以来至春秋时帝王公侯卿大夫，号曰《世本》，一十五篇。春秋之后，七国并争，秦并诸侯，则有《战国策》三十三篇。汉兴定天下，太中大夫陆贾记录时功，作《楚汉春秋》九篇。孝武之世，太史令司马迁采《左氏》、《国语》，删《世本》、《战国策》，据楚、汉列国时事，上自黄帝，下讫获麟，作本纪、世家、列传、书、表百三十篇，而十篇缺焉。迁之所记，从汉元至武以绝，则其功也。至于采经摭传，分散百家之事，甚多疏略，不如其本，务欲以多闻广载为功，论议浅而不笃。其论术学，则崇黄老而薄《五经》。序货殖，则轻仁义而羞贫穷。道游侠，则贱守节而贵俗功：此其大敝伤道，所以遇极刑之咎也。然善述序事理，辩而不华，质而不野，文质相称，盖良史之才也。诚令迁依《五经》之法言，同圣人之是非，意亦庶几矣。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "夫百家之书，犹可法也。若《左氏》、《国语》、《世本》、《战国策》、《楚汉春秋》、《太史公书》，今之所以知古，后之所由观前，圣人之耳目也。司马迁序帝王则曰本纪，公侯传国则曰世家，卿士特起则曰列传。又进项羽、陈涉而黜淮南、衡山，细意委曲，条例不经。若迁之著作，采获古今，贯穿经传，至广博也。一人之精，文重思烦，故其书刊落不尽，尚有盈辞，多不齐一。若序司马相如，举郡县，著其字，至萧、曹、陈平之属，及董仲舒并时之人，不记其字，或县而不郡者，盖不暇也。今此后篇，慎核其事，整齐其文，不为世家，惟纪、传而已。传曰“杀史见极，平易正直，《春秋》之义也”",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "彪复辟司徒玉况府。时，东宫初建，诸王国并开，而官属未备，师保多阙。彪上言曰：",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "孔子称“性相近，习相远也”贾谊以为“习为善人居，不能无为善，犹生长于齐，不能无齐言也。习与恶人居，不能无为恶，犹生长于楚，不能无楚言也”是以圣人审所与居，而戒慎所习。昔成王之为孺子，出则周公，邵公、太史佚，入则大颠、闳夭、南宫括、散宜生，左右前后，礼无违者，故成王一日即位，天下旷然太平。是以《春秋》“爱子教以义方，不纳于邪。骄奢浮佚，所自邪也”。《诗》云“诒厥孙谋，以宴翼子”言武王之谋遗子孙也。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "汉兴，太宗使晁错导太子以法术，贾谊教梁王以《诗》、《书》。及至中宗，亦令刘向、王褒、萧望之、周堪之徒，以文章儒学保训东宫以下，莫不崇简其人，就成德器。今皇太子诸王，虽结发学问，修习礼乐，而傅相未值贤才，官属多阙旧典。宜博选名儒有威重明通政事者，以为太子太傅，东宫及诸王国，备置官属。又旧制，太子食汤沐十县，设周卫交戟，五日一朝，因坐东箱，省视膳食，其非朝日，使仆、中允旦旦请问而已，明不媟黩，广其敬也。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "书奏，帝纳之。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "后察司徒廉为望都长，吏民爱之。建武三十年，年五十二，卒官。所著赋、论、书、记、奏事合九篇。二子：固、超。超别有传。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "论曰：班彪以通儒上才，倾侧危乱之间，行不逾方，言不失正，仕不急进，贞不违人，敷文华以纬国典，守贱薄而无闷容。彼将以世运未弘，非所谓贱焉耻乎。何其守道恬淡之笃也。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "固字孟坚。年九岁，能属文诵诗赋，及长，遂博贯载籍，九流百家之言，无不穷究。所学无常师，不为章句，举大义而已。性宽和容众，不以才能高人，诸儒以此慕之。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "永平初，东平王苍以至戚为骠骑将军辅政，开东閤，延英雄。时固始弱冠，奏记说苍曰：",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "将军以周、邵之德，立乎本朝，承休明之策，建威灵之号，昔在周公，今也将军，《诗》、《书》所载，未有三此者也。传曰“必有非常之人，然后有非常之事。有非常之事，然后有非常之功”固幸得生于清明之世，豫在视听之末，私以蝼螘，窃观国政，诚美将军拥千载之任，蹑先圣之踪，体私懿之姿，据高明之势，博贯庶事，服膺《六艺》，白黑简心，求善无厌，采择狂夫之言，不逆负薪之议。窃见幕府新开，广延群俊，四方之士，颠倒衣裳。将军宜详唐、殷之举，察伊、皋之荐，令远近无偏，幽隐必达，期于总览贤才，收集明智，为国得人，以宁本朝。则将军养志和神，优游庙堂，光名宣于当世，遗烈著于无穷。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "窃见故司空掾桓梁，宿儒盛名，冠德州里，七十从心，行不逾矩，盖清庙之光晖，当世之俊彦也。京兆祭酒晋冯，结发修身，白首无违，好古乐道，玄默自守，古人之美行，时俗所莫及，扶风掾李育，经明行著，教授百人，客居材陵，茅室土阶。京兆、扶风二郡更请，徒以家贫，数辞病去。温故知新，论议通明，廉清修洁，行能纯备，虽前世名儒，国家所器，韦、平、孔、翟，无以加焉。宜令考绩，以参万事。京兆督邮郭基，孝行著于州里，经学称于师门，政务之绩，有绝异之效。如得及明时，秉事下僚，进有羽翮奋翔之用，退有杞梁一介之死。凉州从事王雍，躬卞严之节，文之以术艺，凉州冠盖，未有宜先雍者也。古者周公一举则三方怨，曰“奚为而后已”。宜及府开，以慰远方。弘农功曹史殷肃，达学洽闻，才能绝伦，诵《诗》三百，奉使专对。此六子者，皆有殊行绝才，德隆当世，如蒙征纳，以辅高明，此山梁之秋，夫子所为叹也。昔卞和献宝，以离断趾，灵均纳忠，终于沉身，而和氏之璧，千载垂光，屈子之篇，万世归善。愿将军隆照微之明，信日昊之听，少屈威神，咨嗟下问，令尘埃之中，永无荆山、汨罗之恨。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "苍纳之。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "父彪卒，归乡里。固以彪所续前史未详，乃潜精研思，欲就其业。既而有人上书显宗，告固私改作国史者，有诏下郡，收固系京兆狱，尽取其家书。先是扶风人苏朗伪言图谶事，下狱死。固弟超恐固为郡所核考，不能自明，乃驰诣阙上书，得召见，具言固所著述意，而郡亦上其书。显宗甚奇之，召诣校书部，除兰台令史，与前睢阳令陈宗、长陵令尹敏、司隶从事孟异共成《世祖本纪》。迁为郎，曲校秘书。固又撰功臣、平林、新市、公孙述事，作列传、载记二十八篇，奏之。帝乃复使终成前所著书。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "固以为汉绍尧运，以建帝业，至于六世，史臣乃追述功德，私作本纪，编于百王之末，厕于秦、项之列，太初以后，阙而不录，故探撰前记，缀集所闻，以为《汉书》。起元高祖，终于孝平王莽之诛，十有二世，二百三十年，综其行事，傍贯《五经》，上下洽通，为《春秋》考纪、表、志、传凡百篇。固自永平中始受诏，潜精积思二十馀年，至建初中乃成。当世甚重其书，学者莫不讽诵焉。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "自为郎后，遂见亲近。时京师修起宫室，浚缮城隍，而关中耆老犹望朝廷西顾。固感前世相如、寿王、东方之徒，造构文辞，终以讽劝，乃上《两都赋》，盛称洛邑制度之美，以折西宾淫侈之论。其辞曰：",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "有西都宾问于东都主人曰“盖闻皇汉之初经营也，尝有意乎都河洛矣。辍而弗康，实用西迁，作我上都。主人闻其故而睹其制乎”主人曰“未也。愿宾摅怀旧之蓄念，发思古之幽情，博我以皇道，弘我以汉京”宾曰“唯唯”",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "汉之西都，在于雍州，实曰长安。左据丞谷、二崤之阻，表以太华、终南之山。右界褒斜、陇首之险，带以洪河、泾、渭之川。华实之毛，则九州之上腴焉。防御之阻，则天下之奥区焉。是故横被六合，三成帝畿，周以龙兴，秦以虎视。及至大汉受命而都之也，仰寤东井之精，俯协《河图》之灵，奉春建策，留侯演成，天人合应，以发皇明，乃眷西顾，实惟作京。于是睎秦领，睋北阜，挟酆霸，据龙首。图皇基于亿载，度宏规而大起，肇自高而终平，世增饰以崇丽，历十二之延祚，故穷奢而极侈。建金城其万雉，呀周池而成渊，披三条之广路，立十二之通门。内则街衢洞达，闾阎且千，九市开场，货别隧分，人不得顾，车不得旋，阗城溢郭，傍流百廛，红尘四合，烟云相连。于是既庶且富，娱乐无疆，都人士女，殊异乎平方，游士拟于公侯，列肆侈于姬、姜。乡曲豪俊游侠之雄，节慕原、尝，名亚春、陵，连交合众，聘鹜乎其中。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "苦乃观其四郊，浮游近县，则南望杜、霸，北眺五陵，名都对郭，邑居相承，英俊之城，黼冕所兴，冠盖如云，七相五公。与乎州郡之豪桀，五都之货殖，三选七迁，充奉陵邑，盖以强干弱枝，隆上都而观万国。封畿之内，厥土千里，逴荦诸夏，兼其所有。其阳则崇山隐天，幽林穹谷，陆海珍藏，蓝田美玉，商、洛缘其隈，鄠、杜滨其足，源泉灌注，陂池交属，竹林果园，芳草甘木，郊野之富，号曰近蜀。其阴则冠以九嵕，陪以甘泉，乃有灵宫起乎其中。秦、汉之所极观，渊、云之所颂叹，于是乎存焉。下有郑、白之沃，衣食之源，堤封五万，疆埸绮分，沟塍刻镂，原隰龙鳞，决渠降雨，荷臿成云，五谷垂颖，桑麻敷棻。东郊则有通沟大漕，溃渭洞河，泛舟山东，控引淮、湖，与海通波。西郊则有上囿禁苑，林麓薮泽，陂池连乎蜀、汉，缭以周墙，四百馀里，离宫别馆，三十六所，神池灵沼，往往而在。其中乃有九真之麟，大宛之马，黄支之犀，条枝之鸟，逾昆仑，越巨海，殊方异类，至三万里。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "其宫室也，体象乎天地，经纬乎阴阳，据坤灵之正体，放太、紫之圆方。树中天之华阙，丰冠山之朱堂，因瑰材而究奇，抗应龙之虹梁，列棼橑以布翼，荷栋桴而高骧。雕玉瑱以居楹，裁金璧以饰珰，发五色之渥采，光爓朗以景彰。于是左墄右平，重轩三阶，闺房周通，门闼洞开，列钟虡于中庭，立金人于端闱，仍增崖而衡阈，临峻路而启扉。徇以离殿别寝，承以崇台闲馆，焕若列星，紫宫是环。清凉宣温，神仙长年，金华玉堂，白虎麒麟，区宇若兹，不可殚论。增槃业峨，登降炤烂，殊形诡制，每各异观，乘茵步辇，惟所息宴。后宫则有掖庭椒房，后妃之室，合欢增成，安处常宁，茝若若椒风，披香发越，兰林蕙草，鸳鸾飞翔之列。昭阳特盛，隆乎孝成，屋不呈材，墙不露形，裛以藻绣，络以纶连，随侯明月，错落其间，金釭衔璧，是为列钱，翡翠火齐，流燿含英，悬黎垂棘，夜光在焉。于是玄犀釦切，玉阶彤庭，碝磩采致，琳珉青荧，珊瑚碧树，周阿而生。红罗飒纚，绮组缤纷，精曜华烛，俯仰如神。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "后宫之号，十有四位，窈窕繁华，更盛迭贵，处乎斯列者，盖以百数。左右廷中，朝堂百僚之位，萧、曹、魏、邴，谋谟乎其上。佐命则垂统，辅翼则成化，流大汉之恺悌，荡亡秦之毒螫。故令斯人扬乐和之声，作画一之歌，功德著于祖宗，膏泽洽于黎庶。又有天禄石渠，典籍之府，命夫谆诲故老，名儒师傅，讲论乎《六艺》，稽合乎同异。又有承明金马，著作之庭，大雅宏达，于兹为群，元元本本，周见洽闻，启发篇章，校理秘文。周以钩陈之位，卫以严更之署，总礼官之甲科，群百郡之廉孝。虎贲赘衣，阉尹阍寺，陛戟百重，各有攸司。周庐千列，徼道绮错。辇路经营，修涂飞阁。自未央而连桂宫，北弥明光而縆长乐，陵墱道而超西墉，混建章而外属，设璧门之凤阙，上瓜棱而栖金雀。内则别风之嶕峣，眇丽巧而竦擢，张千门而立万户，顺阴阳以开阖。尔乃正殿崔巍，层构厥高，临乎未央，经骀荡而出馺娑，洞枍诣与天梁，上反宇以盖戴，激日景而纳光。神明郁其特起，遂偃蹇而上跻，轶云雨于太半，虹霓回带于棼楣，虽轻迅与僄狡，犹愕眙而不敢阶。攀井干而未半，目眴转而意迷，舍棂槛而却倚，若颠坠而复稽，魂怳怳以失度，巡回涂而下低。既惩惧于登望，降周流以彷徨，步甬道以萦纡，又杳窱而不见阳。排飞闼而上出，若游目于天表，似无依而洋洋。前唐中而后太液，揽沧海之汤汤，扬波涛于碣石，激神岳之嶈々，滥瀛洲与方壶，蓬莱起乎中央。于是灵草冬荣，神木丛生，岩峻崔崒，金石峥嵘。抗仙掌以承露，擢双立之金茎，轶埃壒之混浊，鲜颢气之清英。骋文成之丕诞，驰五利之所刑，庶松、乔之群类，时游从乎斯庭，实列仙之攸馆，匪吾人之所宁。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "尔乃盛娱游之壮观，奋大武乎上囿，因兹以威戎夸狄，耀威而讲事。命荆州使起鸟，诏梁野而驱兽，毛群内阗，飞羽上覆，接翼侧足，集禁林而屯聚。水衡虞人，理其营表，种别群分，部曲有署。罘罔连纮，笼山络野，列卒周匝，星罗云布。于是乘舆备法驾，帅群臣，披飞廉，入苑门。遂绕酆镐，历上兰，六师发胄，百兽骇殚，震震爚爚，雷奔电激，草木涂地，山渊反覆，蹂趶粦其十二三，乃拗怒而少息。尔乃斯门佽飞，列刃钻鍭，要趶刔踪，鸟惊触丝，兽骇值锋，机不虚掎，弦不再控，矢无单杀，中必叠双，飑飑纷纷，矰缴相缠，风毛雨血，洒野蔽天。平原赤，勇士厉，猿狖失木，豺狼慑窜。尔乃移师趋险，并蹈潜秽，穷虎奔突，狂兕触蹶。许少施巧，秦成力折，掎僄狡，扼猛噬，脱角挫脰，徒搏独杀，挟师豹，拖熊螭，顿犀牦，曳豪罴，超迥壑，越峻崖，蹶巉岩，巨石隤，松柏仆，丛林摧，草木无馀，禽兽殄夷。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "于是天子乃登属玉之馆，厉长杨之榭，览山川之体势，观三军之杀获，原野萧条，目极四裔，禽相镇厌，兽相枕藉。然后收禽会众，论功赐胙，陈轻骑以行炰，腾酒车而斟酌，割鲜野食，举燧命爵。飨赐毕，劳逸齐，大辂鸣鸾，容与徘回，集乎豫章之宇，临乎昆明之池。左牵牛而右织女，似云汉之无崖，茂树荫蔚，芳草被堤，兰茝发色，晔晔猗猗，若摛锦布绣，烛耀乎其陂。玄鹤白鹭，黄鹄鹳，鸧鸹鸨鶂，凫鹥鸿雁，朝发河海，夕宿江汉，沉浮往来，云集雾散。于是后宫乘輚路，登龙舟，张凤盖，建华旗，祛黼帷，镜清流，靡微风，澹淡浮。棹女讴，鼓吹震，声激越，謍厉天，鸟群翔，鱼窥渊。招白间，下双鹄，揄文竿，出比目。抚鸿幢，御矰缴，方舟并鹜，俯仰极乐。遂风举云摇，浮游普览，前乘秦领，后越九嵕，东薄河华，西涉岐雍，宫馆所历，百有馀区，行所朝夕，储不改供。礼上下而接山川，究休祐之所用，采游音之欢谣，第从臣之嘉颂。于斯之时，都都相望，邑邑相属，国借十世之基，家承百年之业，士食旧德之名氏，农服先畴之畎亩，商修族世之所鬻，工用高曾之规矩，粲乎隐隐，各得其所。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十上·班彪列传第三十上",
    "text": "若臣者，徒观迹乎旧墟，闻之乎故老，什分而未得其一端，故不能遍举也。",
    "chapter_url": "https://duguoxue.com/ershisishi/3352.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "主人喟然而叹曰“痛乎风俗之移人也。子实秦人，矜夸馆室，保界河山，信识昭、襄而知始皇矣，恶睹大汉之云为乎。夫大汉之开原也，奋布衣以登皇极，繇数期而创万世，盖六籍所不能谈，前圣靡得而言焉。当此之时，功有横而当天，讨有逆而顺人，故娄敬度势而献其说，萧公权宜以拓其制。时岂泰而安之哉。计不得以已也。吾子曾不是睹，顾燿后嗣之末造，不亦暗乎。今将语子以建武之理，永平之事，监乎太清，以变子之或志。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "“往者王莽作逆，汉祚中缺，天人致诛，六合相灭。于时之乱，生民几亡，鬼神泯绝，壑无完柩，郛罔遗室，原野厌人之肉，川谷流人之血，秦、项之灾犹不克半，书契已来未之或纪也。故下民号而上诉，上帝怀而降鉴，致命于圣皇。于是圣皇乃握乾符，阐坤珍，披皇图，稽帝文，赫尔发愤，应若兴云，霆发昆阳，凭怒雷震。遂超大河，跨北岳，立号高邑，建都河洛。绍百王之荒屯，因造化之荡涤，体元立制，继天而作。系唐统，接汉绪，茂育群生，恢复疆宇，勋兼乎在昔，事勤乎三五。岂特方轨并迹，纷纷后辟，理近古之所务，蹈一圣之险易云尔哉。且夫建武之元，天地革命，四海之内，更造夫妇，肇有父子，君臣初建，人伦实始，斯乃虙羲氏之所以基皇德也。分州土，立市朝，作舟车，造器械，斯轩辕氏之所以开帝功也。龚行天罚，应天顺人，斯乃汤、武之所以昭王业也。迁都改邑，有殷宗中兴之则焉。即土之中，有周成隆平之制焉。不阶尺土一人之柄，同符乎高祖。克己复礼，以奉终始，允恭乎孝文。宪章稽古，封岱勒成，仪炳乎世宗。案《六经》而校德，妙古昔而论功，仁圣之事既该，帝王之道备矣。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "“至于永平之际，重熙而累洽，盛三雍之上仪，修衮龙之法服，敷洪藻，信景铄，扬世庙，正矛乐。人神之和允洽，君臣之序既肃。乃动大路，遵皇衢，省方巡狩，穷览万国之有无，考声教之所被，散皇明以烛幽。然后增周旧，修洛邑，翩翩巍巍，显显翼翼，光汉京于诸夏，总八方而为之极。是以皇城之内，宫室光明，阙庭神丽，奢不可逾，俭不能侈。外则因原野以作苑，顺流泉而为沼，发蘋藻以潜鱼，丰圃草以毓兽，制同乎梁驺，义合乎灵囿。若乃顺时节而搜狩，简车徒以讲武，则必临之以《王制》，考之以《风》、《雅》。历《驺虞》，览《四驖》，嘉《车攻》，采《吉日》，礼官正仪，乘舆乃出。于是发鲸鱼，铿华钟，登玉铬，乘时龙，凤盖疯洒，和鸾玲珑，天官景从，祲威盛容。山灵护野，属御方神，雨师泛洒，风伯清尘，千乘雷起，万骑纷纭，元戎竟野，戈鋋彗云，羽旄扫霓，旌旗拂天。焱焱炎炎，扬光飞文，吐爓生风，吹野燎山，日月为之夺明，丘陵为之摇震。遂集乎中囿，陈师案屯，骈部曲，列校队，勒三军，誓将帅。然后举烽伐鼓，以命三驱，轻车霆发，骁骑电鹬，游基发射，范氏施御，弦不失禽，辔不诡遇，飞者未及翔，走者未及去。指顾倏忽，获车已实，乐不极般，杀不尽物，马踠余足，士怒未泄，先驱复路，属车案节。于是荐三牺，效五牲，礼神祇，怀百灵，觐明堂，临辟雍，扬缉熙，宣皇风，登灵台，考休征。俯仰乎乾坤，参象乎圣躬，目中夏而布德，瞰四裔而抗棱。西荡河源，东澹海漘，北动幽崖，南趯朱垠。殊方别区，界绝而不邻，自孝武所不能征，孝宣所不能臣，莫不陆詟水果，奔走而来宾。遂绥哀牢，开永昌，春王三朝，会同汉京。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "“是日也，天子受四海之图籍，膺万国之贡珍，内抚诸夏，外接百蛮。乃盛礼乐供帐，置乎云龙之庭，陈百僚而赞群后，究皇仪而展帝容。于是庭实千品，旨酒万钟，列金罍，班玉觞，嘉珍御，大牢飨。尔乃食举《雍》彻，太师奏乐，陈金石，布丝竹，钟鼓钅坚鎗，管弦晔煜。抗五声，极六律，歌九功，舞八佾，《韶》、《武》备，太古毕。四夷间奏，德广所及，《仱》、《佅》、《兜离》，罔不具集。万乐备，百礼暨，皇欢浃，群臣醉，降烟煴，调元气，然后撞钟告罢，百僚遂退。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "“于是圣上睹万方之欢娱，久沐浴乎膏泽，惧其侈心之将萌，而怠于东作也，乃申旧章，下明诏，命有司，班宪度，昭节俭，示大素。去后宫之丽饰，损乘舆之服御，除工商之淫业，兴农桑之上务。遂令海内弃末而反本，背伪而归真，女修织纴，男务耕耘，器用陶匏，服尚素玄，耻纤靡而不服，贱奇丽而不珍，捐金于山，沈珠于渊。于是百姓涤瑕荡秽而镜至清，形神寂漠，耳目不营，嗜欲之原灭，廉正之心生，莫不优游而自得，玉润而金声。是以四海之内，学校如林，庠序盈门，献酧交错，俎豆莘莘，下舞上歌，蹈德咏仁。登降饫宴之礼既毕，因相与嗟叹玄德，谠言弘说，咸含和而吐气，颂曰盛哉乎斯世。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "“今论者但知育虞、夏之《书》，咏殷、周之《诗》讲羲、文之《易》，论孔氏之《春秋》，罕能精古今之清浊，究汉德之所由。唯子颇识旧典，又徒驰骋乎末流。温故知新已难，而知德者鲜矣。且失辟界西戎，险阻四塞，修其防御，孰与处乎土中，平夷洞达，万方辐凑。秦领九嵕，泾、渭之川，曷若四渎五岳，带河溯洛，图书之渊。建章甘泉，馆御列侧，孰与灵台明堂，统和天人。太液昆明，鸟兽之囿，曷若辟雍海流，道德之富。游侠逾侈，犯义侵礼，孰与同履法度，翼翼济济也。子徒飞秦阿房之造天，而不知京洛之有制也。识函谷之可关，而不知王者之无外也”",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "主人之辞未终，西都宾矍然失容，逡巡降价，惵然意下，捧手欲辞。主人曰“复位，今将喻子五篇之诗”宾既卒业，乃称曰“美哉乎此诗。义正乎杨雄，事实乎相如，非惟主人之好学，盖乃遭遇乎斯时也。小子狂简，不知所裁，既闻正道，请终身诵之”其诗曰：",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "《明堂诗》：于昭明堂，明堂孔阳。圣皇宗祀，穆穆煌煌。上帝宴飨，五位时序。谁其配之，世祖光武。普天率土，各以其职。猗与缉熙，允怀多福。《辟雍诗》：乃流辟雍，辟雍汤汤。圣皇莅止，造舟为梁。皤皤国老，乃父乃兄。抑抑威仪，孝友光明。于赫太上，示我汉行。鸿化惟神，永观厥成。《灵台诗》：乃经灵台，灵台既崇。帝勤时登，爱考休征。三光宣精，五行布序。习习祥风，祁祁甘雨。百谷溱溱，庶卉蕃芜。屡惟丰年，于皇乐胥。《宝鼎诗》：岳修贡兮川效珍，吐金景兮歊浮云。宝鼎见兮色纷缊，焕其炳兮被龙文。登祖庙兮享圣神，照灵德兮弥亿年。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "《白雉诗》：启灵篇兮披瑞图，获白雉兮效素乌。发皓羽兮奋翘英，容洁朗兮于淳精。章皇德兮侔周成，永延长兮膺天庆。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "及肃宗雅好文章，固愈得幸，数入读书禁中，或连口继夜。每行巡狩。辄献上赋颂，朝廷有大议，使难问公卿，辩论于前，赏赐恩宠甚渥。固以自二世才术，位不过郎，感东方朔、杨雄自论，以不遭苏、张、范、蔡之时，作《宾戏》以自通焉。后迁玄武司马。天子会诸儒讲论《五经》，作《白虎通德论》，令固撰集其事。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "时，北单于遣使贡献，求欲和亲，诏问群僚。议者或以为“匈奴变诈之国，无内向之心，徒以畏汉威灵，逼惮南虏，故希望报命，以安其离叛。今若遣使，恐失南虏亲附之欢，而成北狄猜诈之计，不可”固议曰：",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "窃自惟思，汉兴已来，旷世历年，兵缠夷狄，尤事匈奴。绥御之方，其涂不一，或修文以和之，或用武以征之，或卑下以就之，或臣服而致之。虽屈申无常，所因时异，然未有拒绝弃放，不与交接者也。故自建武之世，复修旧典，数出重使，前后相继，至于其末，始乃暂绝。永平八年，复议通之。而廷争连日，异同纷回，多执其难，少言其易。先帝圣德远览，瞻前顾后，遂复出使，事同前世。以此而推，未有一世阙而不修者也。今乌桓就阙，稽首译官，康居、月氏，自远而至，匈奴离析，名王来降，三方归服，不以兵威，此诚国家通于神明自然之征也。臣愚以为宜依故事，复遗使者，上可继五凤、甘露致远人之会，下不失建武、永平羁縻之义。虏使再来，然后一往，既明中国主在忠信，且知圣朝礼义有常，岂可逆诈示猜，孤其善意乎。绝之未知其利，通之不闻其害。设后北虏稍强，能为风尘，方复求为交通，将何所及。不若因今施惠，为策近长。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "固又作《曲引篇》，述叙汉德。以为相如《封禅》，靡而不典，杨雄《美新》，典而不实，盖自谓得其致焉。其辞曰：",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "太极之原，两仪始分，烟烟煴煴，有沉而奥，有浮而清。沉浮交错，庶类混成。肇命人主，五德初始，同于草昧，玄混之中。逾绳越契，寂寥而亡诏者，《系》不得而缀也。厥有氏号，绍天阐绎者，莫不开元于大昊皇初之首，上哉敻乎，其书犹可得而修也。亚斯之世，通变神化，函光而未曜。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "若夫上稽乾则，降承龙翼，而炳诸《典》、《谟》，以冠德卓踪者，莫崇乎陶唐。陶唐舍胤而禅有虞，虞亦命夏后，稷、契熙载，越成汤、武。股肱既周，天乃归功元首，将授汉刘。俾其承三季之荒末，值亢龙之灾孽，悬象暗而恒文乖，彝伦斁而旧章缺。故先命玄圣，使缀学立制，宏亮洪业。表相祖宗，赞扬迪哲，备哉灿烂，真神明之式也。虽前圣皋、夔、衡、旦密勿之辅，比兹褊矣。是以高、光二圣，辰居其域，时至气动，乃龙见渊跃。拊翼而未举，则威灵纷纭，海内云蒸，雷动电熛，胡缢莽分，不莅其诛。然后钦若上下，恭揖群后，正位度宗，有于德不台渊穆之让，靡号师矢敦奋撝之容。盖以膺当天之正统，受克让之归运，蓄炎上之烈精，蕴孔佐之弘陈云尔。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "洋洋乎若德，帝者之上仪，诰誓所不及已。铺观二代洪纤之度，其赜可探也。并开迹于一匮，同受侯甸之所服，奕世勤民，以伯方统牧。乘其命赐彤弧黄戚之威，用讨韦、顾、黎、崇之不格。至乎三五华夏，京迁镐、亳，遂自北面，虎离其师，革灭天邑。是故义士伟而不敦，《武》称未尽，《濩》有惭德，不其然与。然犹于穆猗那，翕纯皦绎，以崇严相考，殷荐宗祀配帝，发祥流庆，对越天地者，舄奕乎千载。岂不克自神明哉。诞略有常，审言行于篇籍，光藻朗而不渝耳。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "矧夫赫赫圣汉，巍巍唐基，溯测其源，乃先孕虞育夏，甄殷陶周，然后宣二祖之重光，袭四宗之缉熙。神灵日烛，光被六幽，仁风翔乎海表，威灵行于鬼区，慝亡迥而不泯，微胡琐而不颐。故夫显定三才昭登之绩，匪尧不兴，铺闻遗策在下之训，匪汉不弘。厥道至乎经纬乾坤，出入三光，外运混元，内浸豪芒，性类循理，品物咸亨，其已久矣。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "盛哉。皇家帝世，德臣列辟，功君百王，荣镜宇宙，尊无与抗。乃始虔巩劳谦，兢兢业业，贬成抑定，不敢论制作。至令迁正黜色宾监之事焕扬宇内，而礼官儒林屯朋笃论之士而不传祖宗之仿佛，虽云优慎，无乃葸欤。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "于是三事岳牧之僚，佥尔而进曰：陛下仰监唐典，中述祖则，俯蹈宗轨。躬奉天经，惇睦辩章之化洽，巡靖黎蒸，怀保鳏寡之惠浃。燔瘗县沈，肃祗群神之礼备。是以来仪集羽族于观魏，肉角驯毛宗于外囿，扰缁文皓质于郊，升黄晖采鳞于沼，甘露宵零于丰草，三足轩翥于茂树。若乃嘉谷灵草，奇兽神禽，应图合谍，穷祥极瑞者，朝夕坰牧，日月邦畿，卓荦乎方州，羡溢乎要荒。昔姬有素雉、朱乌、玄秬、黄婺之事耳，君臣动色，左右相趋，济济翼翼，峨峨如此。盖用昭明寅畏，承聿怀之福。亦以宠灵文武，贻燕后昆，覆以懿铄，岂其为身而有颛辞也。若然受之，宜亦勤恁旅力，以充厥道，启恭馆之金縢，御东序之秘宝，以流其占。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "夫图书亮章，天哲也。孔猷先命，圣孚也。体行德本，正性也。逢吉丁辰，景命也。顺命以创制，定性以和神，答三灵之繁祉，展放唐之明文，兹事体大而允，寤寐次于圣心。瞻前顾后，岂蔑清庙惮敕天乎。伊考自邃古，乃降戾爱兹，作者七十有四人，有不俾而假素，罔光度而遣章，今其如台而独阙也。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "是时，圣上固已垂精游神，包举艺文，屡访群儒，谕咨做老，与之乎斟酌道德之渊源，肴核仁义之林薮，以望元符之臻焉。既成群后之谠辞，又悉经五繇之硕虑矣。将絣万嗣，炀洪晖，奋景炎，扇遗风，播芳烈，久而愈新，用而不竭，汪汪乎丕天之大律，其畴能亘之哉。唐哉皇哉，皇哉唐哉。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "固后以母丧去官。永元初，大将军窦宪出征匈奴，以固为中护军，与参议。北单于闻汉军出，遣使款居延塞，欲修呼韩邪故事，朝见天子，请大使。宪上遣固行中郎将事，将数百骑与虏使俱出居延塞迎之。会南匈奴掩破北庭，固至私渠海，闻虏中乱，引还。及窦宪败，固先坐免官。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "固不教学诸子，诸子多不遵法度，吏人苦之。初，洛阳令种兢尝行，固奴干其车骑，吏椎呼之，奴醉骂，兢大怒，畏宪不敢发，心衔之。及窦氏宾客皆逮考，兢因此捕系固，遂死狱中。时年六十一。诏以谴责兢，抵主者吏罪。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "固所著《典引》、《宾戏》、《应讥》、诗、赋、铭、诔、颂、书、文、记、论、议、六言，在者凡四十一篇。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "论曰：司马迁、班固父子，其言史官载籍之作，大义粲然著矣。议者咸称二子有良史之才。迁文直而事核，固文赡而事详。若固之序事，不激诡，不抑抗，赡而不秽，详而有体，使读之者亹亹而不厌，信哉其能成名也。彪、固讥迁，以为是非颇廖于圣人。然其论议常排死节，否正直，而不叙杀身成仁之为美，则轻仁义，贱守节愈矣。固伤迁博物洽闻，不能以智免极刑。然亦身陷大戮，智及之而不能守之。呜呼，古人所以致论于目睫也。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十下·班彪列传第三十下",
    "text": "赞曰：二班怀文，裁成帝坟。比良迁、董，兼丽卿、云。彪识皇命，固迷世纷。",
    "chapter_url": "https://duguoxue.com/ershisishi/3353.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "第五伦字伯鱼，京兆长陵人也。其先齐诸田，诸田徙园陵者多，故以次第为氏。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伦少介然有义行。王莽末，盗贼起，宗族闾里争往附之。伦乃依险固筑营壁，有贼，辄奋厉其众，引强持满以拒之，铜马、赤眉之属前后数十辈，皆不能下。伦始以营长诣郡尹鲜于褒，褒见而异之，署为吏。后褒坐事左转高唐令，临去，握伦臂诀曰“恨相知晚”",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伦后为乡啬夫，平徭赋，理怨结，得人欢心。自以为久宦不达，遂将家属客河东，变名姓，自称王伯齐，载盐往来太原、上党，所过辄为粪除而去，陌上号为道士，亲友故人莫知其处。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "数年，鲜于褒荐之于京兆尹阎兴，兴即召伦为主簿。时长安铸钱多奸巧，乃署伦为督铸钱掾，领长安市。伦平铨衡，正斗斛，市无阿枉，百姓悦服。每读诏书，常叹息曰“此圣主也，一见决矣”等辈笑之曰“尔说将尚不下，安能动万乘乎”伦曰“未遇知己，道不同故耳”",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "建武二十七年，举孝廉，补淮阳国医工长，随王之国。光武召见，甚异之。二十九年，从王朝京师，随官属得会见，帝问以政事，伦因此酧对政道，帝大悦。明日，复特召入，与语至夕。帝戏谓伦曰“闻卿为吏篣妇公，不过从兄饭，宁有之邪”伦对曰“臣三娶妻皆无父。少遭饑乱，实不敢妄过人食”帝大笑。伦出，有诏以为扶夷长，未到官，追拜会稽太守。虽为二千石，躬自斩刍养马，妻执炊爨。受俸裁留一月粮，馀皆贱贸与民之贫羸者。会稽俗多淫祀，好卜筮。民常以牛祭神，百姓财产以之困匮，其自食牛肉而不以荐祠者，发病且死先为牛鸣，前后郡将莫敢禁。伦到宫，移书属县，晓告百姓。其巫祝有依托鬼神诈怖愚民，皆案论之。有妄屠牛者，吏辄行罚。民初颇恐惧，或祝诅妄言，伦案之愈急，后遂断绝，百姓以安。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "永平五年，坐法征，老小攀车叩马，啼呼相随，日裁行数里，不得前，伦乃伪止亭舍，阴乘船去。众知，复追之。及诣廷尉，吏民上书守阙者千馀人。是时，显宗方案梁松事，亦多为松讼者。帝患之，诏公车诸为梁氏及会稽太守上书者勿复受。会帝幸廷尉录囚徒，得免归田里。身自耕种，不交通人物。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "数岁，拜为宕渠令，显拔乡佐玄贺，贺后为九江、沛二郡守，以清洁称，所在化行，终于大司农。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伦在职四年，迁蜀郡太守。蜀地肥饶，人吏富实，掾史家资多至千万，皆鲜车怒马，以财货自达。伦悉简其丰赡者遣还之，更选孤贫志行之人以处曹任，于是争赇抑绝，文职修理。所举吏多至九卿、二千石，时以为知人。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "视事七岁，肃宗初立，擢自远郡，代牟融为司空。帝以明德太后故，尊崇舅氏马廖，兄弟并居职任。廖等倾身交结，冠盖之士争赴趣之。伦以后族过盛，欲令朝廷抑损其权，上疏曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "臣闻忠不隐讳，直不避害。不胜愚狷，昧死自表。《书》曰“臣无作威作福，其害于而家，凶于而国”传曰“大夫无境外之交，束修之馈”近代光烈皇后，虽友爱天至，而卒使阴就归国，徙废阴兴宾客。其后梁、窦之家，互有非法，明帝即位，竟多诛之。自是洛中无复权威，书记请托一皆断绝。又譬诸外戚曰“苦身待士，不如为国，戴盆望天，事不两施”臣常刻著五臧，书诸绅带。而今之议者，复以马氏为言。窃闻卫尉廖以布三千匹，城门校尉防以钱三百万，私赡三辅衣冠，知与不知，莫不毕给。又闻腊日亦遗其在洛中者钱各五千，越骑校尉光，腊用羊三百头，米四百斛，肉五千斤。臣愚以为不应经义，惶恐不敢不以闻。陛下情欲厚之，亦宜所以安之。臣今言此，诚欲上忠陛下，下全后家，裁蒙省察。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "及马防为车骑将军，当出征西羌，伦又上疏曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "臣愚以为贵戚可封侯以富之，不当职事以任之。何者。绳以法则伤恩，私以亲则违宪。伏闻马防今当西征，臣以太后恩仁，陛下至孝，恐卒有纤介，难为意爱。闻防请杜笃为从事中郎，多赐财帛。笃为乡里所废，客居美阳，女弟为马氏妻，恃此交通，在所县令苦其不法，收系论之。今来防所，议者咸致疑怪，况乃以为从事，将恐议及朝廷。今宜为选贤能以辅助之，不可复今防自请人，有损事望。苟有所怀，敢不自闻。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "并不见省用。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伦虽峭直，然常疾俗吏苛刻。及为三公，值帝长者，屡有善政，乃上疏褒称盛美，因以劝成风德，曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "陛下即位，躬天然之德，体晏晏之姿，以宽弘临下，出入四年，前岁诛刺史、二千石贪残者六人。斯皆明圣所鉴，非群下所及。然诏书每下宽和而政急不解，务存节俭而奢侈不止者，咎在俗敝，群下不称故也。光武承王莽之馀，颇以严猛为政，后代因之，遂成风化。郡国所举，类多辩职俗吏。殊未有宽博之选以应上求者也。陈留令刘豫，冠军令驷协，并以刻薄之姿，临人宰邑，专念掠杀，务为严苦，吏民愁怨，莫不疾之，而今之议者反以为能，违天心，失经义，诚不可不慎也。非徒应坐豫、协，亦当宜谴举者。务进仁贤以任时政，不过数人，则风俗自化矣。臣尝读书记，知秦以酷急亡国，又目见王莽亦以苛法自灭，故勤勤恳恳，实在于此，又闻诸王主贵戚，骄奢逾制，京师尚然，何以示远。故曰“其身不正，虽令下从”以身教者从，以言教者讼。夫阴阳和岁乃丰，君臣同心化乃成也。其刺史、太守以下，拜除京师及道出洛阳者，宜皆召见，可因博问四方，兼以观察其人。诸上书言事有不合者，可但报归田里，不宜过加喜怒，以明在宽。臣愚不足采。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "及诸马得罪归国，而窦氏始贵，伦复上疏曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "臣得以空虚之质，当辅弼之任。素性驽怯，位尊爵重，抱迫大义，思自策厉，虽遭百死，不敢择地，又况亲遇危言之世哉。今承百王之敝，人尚文巧，感趋邪路，莫能守正。伏见虎贲中郎将窦宪，椒房之亲，典司禁兵，出入省闼，年盛志美，卑谦乐善，此诚其好士交结之方。然诸出入贵戚者，类多瑕衅禁锢之人，尤少守约安贫之节，士大夫无志之徒更相贩卖，云集其门。众煦飘山，聚蚊成雷，盖骄佚所从生也。三辅论议者，至云以贵戚废锢，当复以贵戚浣濯之，犹解酲当以酒也。诐险趣势之徒，诚不可亲近。臣愚愿陛下中宫严敕宪等闭门自守，无妄交通士大夫，防其未萌，虑于无形，令宪永保福禄，君臣交欢，无纤介之隙。此臣之至所愿也。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伦奉公尽节，言事无所依违。诸子或时谏止，辄叱遣之，吏人奏记及便宜者，亦并封上，其无私若此。性质悫，少文采，在位以贞白称，时人方之前朝贡禹。然少蕴藉，不修威仪，亦以此见轻。或问伦曰“公有私乎”对曰“昔人有与吾千里马者，吾虽不受，每三公有所选举，心不能忘，而亦终不用也。吾兄子常病，一夜十往，退而安寝。吾子有疾，虽不省视而竟夕不眠。若是者，岂可谓无私乎”连以老病上疏乞身。元和三年，赐策罢，以二千石奉终其身，加赐钱五十万，公宅一区。后数年卒，时年八十馀，诏赐秘器、衣衾、钱布。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "少子颉嗣，历桂阳、庐江、南阳太守，所在见称。顺帝之为太子废也，颉为太中大夫，与太仆来历等共守阙固争。帝即位，擢为将作大匠，卒官。伦曾孙种。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "论曰：第五伦峭核为方，非夫恺悌之士，省其奏议，惇惇归诸宽厚，将惩苛切之敝使其然乎。昔人以弦韦为佩，盖犹此矣。然而君子侈不僭上，俭不逼下，岂尊临千里而与牧圉等庸乎。讵非矫激，则未可以中和言也。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "种字兴先，少厉志义，为吏，冠名州郡。永寿中，以司徒掾清诏使冀州，廉察灾害，举奏刺史、二千石以下，所刑免甚众，弃官奔走者数十人。还，以奉使称职，拜高密侯相。是时徐、兖二州盗贼群辈，高密在二州之郊，种乃大储粮稸，勤厉吏士，贼闻皆惮之，桴鼓不鸣，流民归者，岁中至数千家。以能换为卫相。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "迁兖州刺史。中常侍单超兄子匡为济阴太守，负势贪放，种欲收举，未知所使。会闻从事卫羽素抗厉，乃召羽具告之。谓曰“闻公不畏强御，今欲相委以重事，若何”对曰“愿庶几于一割”羽出，遂驰至定陶，闭门收匡宾客亲吏四十馀人，六七日中，纠发其臧五六千万。种即奏匡，并以劾超。匡窘迫，遣刺客刺羽，羽觉其奸，乃收系客，具得情状。州内震栗，朝廷嗟叹之。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "是时太山贼叔孙无忌等暴横一境，州郡不能讨。羽说种曰“中国安宁，忘战日久，而太山险阻，寇猾不制。今虽有精兵，难以赴敌，羽请往譬降之”种敬诺。羽乃往，备说祸福，无忌即帅其党与三千馀人降。单超积怀忿恨，遂以事陷种，竟坐徙朔方。超外孙董援为朔方太守，稸怒以待之。初，种为卫相，以门下掾孙斌贤，善遇之。及当徙斥，斌具闻超谋，乃谓其友人同县闾子直及高密甄子然曰“盖盗憎其主，从来旧矣。第五使君当投裔土，而单超外属为彼郡守。夫危者易仆，可为寒心。吾今方追使君，庶免其难。若奉使君以还，将以付子”二人曰“子其行矣，是吾心也”于是斌将侠客晨夜追种，及之于太原，遮险格杀送吏，因下马与种，斌自步从。一日一夜行四百馀里，遂得脱归。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "种匿于闾、甄氏数年，徐州从事臧旻上书讼之曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "臣闻士有忍死之辱，必有就事之计，故季布屈节于朱家，管仲错行于召忽。此二臣可以死而不死者，非爱身于须臾，贪命于苟活，隐其智力，顾其权略，庶幸逢时有所为耳。卒遭高帝之成业，齐桓之兴伯，遗其亡逃之行，赦其射钩之仇，拔于囚虏之中，信其佐国之谋，勋效传于百世，君臣载于篇籍。假令二主纪过于纤介，则此二臣同死于犬马，沉名于沟壑，当何由得申其补过之功，建其奇奥之术乎。伏见故兖州刺史第五种，杰然自建，在乡曲无苞苴之嫌，步朝堂无择言之阙，天性疾恶，公方不曲，故论者说清高以种为上，序直士以种为首。《春秋》之义，选人所长，弃其所短，录其小善，除其大过。种所坐以盗贼公负，筋力未就，罪至征徙，非有大恶。昔虞舜事亲，大杖则走。故种逃亡，苟全性命，冀有朱家之路，以显季布之会，愿陛下无遗须臾之恩，令种有持忠入地之恨。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "会赦出，卒于家。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "钟离意字子阿，会稽山阴人也。少为郡督邮。时部县亭长有受人酒礼者，府下记案考之。意封还记，入言于太守曰“《春秋》先内后外，《诗》云刑于寡妻，以御于家邦，明政化之本，由近及远。今宜先清府内，且阔略远县细微之愆”太守甚贤之，遂任以县事。建武十四年，会稽大疫，死者万数，意独身自隐亲，经给医药，所部多蒙全济。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "举孝廉，再迁，辟大司徒侯霸府。诏部送徒诣河内，时冬寒，徒病不能行。路过弘农，意辄移属县使作徒衣，县不得已与之，而上书言状，意亦具以闻。光武得奏，以视霸，曰“君所使掾何乃仁于用心。诚良吏也”意遂于道解徒桎梏，恣所欲过，与克期俱至，无或违者。还，以病免。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "后除瑕丘令。吏有檀建者，盗窃县内，意屏人问状，建叩头服罪，不忍加刑，遣令长休。建父闻之，为建设酒，谓曰“吾闻无道之君以刃残人，有道之君以义行诛。子罪，命也”遂令建进药而死。二十五年，迁堂邑令。县人防广为父报仇，系狱，其母病死，广哭泣不食。意怜伤之，乃听广归家，使得殡敛。丞掾皆争，意曰“罪自我归，义不累下”遂遣之。广敛母讫，果还入狱。意密以状闻，广竟得以减死论。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "显宗即位，征为尚书。时交阯太守张恢，坐臧千金，征还伏法，以资物簿入大司农，诏班赐群臣。意得珠玑，悉以委地而不拜赐。帝怪而问其故。对曰“臣闻孔子忍渴于盗泉之水，曾参回车于胜母之闾，恶其名也。此臧秽之宝，诚不敢拜”帝嗟叹曰“清乎尚书之言”乃更以库钱三十万赐意。转为尚书仆射。车驾数幸广成苑，意以为从禽废政，常当年阵谏般乐游田之事，天子即时还宫。永平三年夏旱，而大起北宫，意诣阙免冤上疏曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伏见陛下以天时小旱，忧念元元，降避正殿，躬自克责，而比日密云，遂无大润，岂政有未得应天心者邪。昔成汤遭旱，以六事自责曰“政不节邪。使人疾邪。宫室荣邪。女谒盛邪。苞苴行邪。谗夫昌邪”窃见北宫大作，人失农时，此所谓宫室荣也。自古非苦宫室小狭，但患人不安宁。宜且罢止，以应天心。臣意以匹夫之才，无有行能，久食重禄，擢备近臣，比受厚赐，喜惧相并，不胜愚戆征营，罪当万死",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "帝策诏报曰“汤引六事，咎在一人。其冠履，勿谢。比上天降旱，密云数会，朕戚然惭惧，思获嘉应，故分布祷请，窥候风云，北祈明堂，南设雩场。今又敕大匠止作诸宫，减省不急，庶消灾谴”诏因谢公卿百僚，遂应时澍雨焉。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "时，诏赐降胡子缣，尚书案事，误以十为百。帝见司农上簿，大怒，召郎，将笞之。意因入叩头曰“过误之失，常人所容。若以懈慢为愆，则臣位大，罪重，郎位小，罪轻，咎皆在臣，臣当先坐”乃解衣就格。帝意解，使复冠而贳郎。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "帝性褊察，好以耳目隐发为明，故公卿大臣数被诋毁，近臣尚书以下至见提拽。尝以事怒郎药崧，以杖撞之。崧走入床下，帝怒甚，疾言曰“郎出。郎出”崧曰“天子穆穆，诸侯煌煌。未闻入君自起撞郎”帝赦之。朝廷莫不悚栗，争为严切，以避诛责。惟意独敢谏争，数封还诏书，臣下过失辄救解之。会连有变异，意复上疏曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "伏惟陛下躬行孝道，修明经术，郊祀天地，畏敬鬼神，忧恤黎元，劳心不怠。而天气未和，日月不明，水泉涌溢，寒暑违节者，咎在群臣不能宣化理职，而以苛刻为俗。吏杀良人，继踵不绝。百官无相亲之心，吏人无雍雍之志。至于骨肉相残，毒害弥深，感逆和气，以致天灾。百姓可以德胜，难以力服。先王要道，民用和睦，故能致天下和平，灾害不生，祸乱不作。《鹿鸣》之诗必言宴乐者，以人神之心洽，然后天气和也。愿陛下垂圣德，揆万机，诏有司，慎人命，缓刑罚，顺时气，以调阴阳，垂之无极。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "帝虽不能用，然知其至诚。亦以此故不得久留，出为鲁相。后德阳殿成，百官大会。帝思意言，谓公卿曰“钟离尚书若在，此殿不立”",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "意视事五年，以爱利为化，人多殷富。以久病卒官。遗言上书陈升平之世，难以急化，宜少宽假。帝感伤其意，下诏嗟叹，赐钱二十万。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "药崧者，河内人，天性朴忠。家贫为郎，常独直台上，无被，枕杫，食糟糠。帝每夜入台，辄见崧，问其故，甚嘉之，自此诏太官赐尚书以下朝夕餐，给帷被阜袍，及侍史二人。崧官至南阳太守。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "宋均字叔庠，南阳安众人也。父伯，建武初为五官中郎将。均以父任为郎，时年十五，好经书，每休沐日，辄受业博士，通《诗》、《礼》，善论难。至二十馀，调补辰阳长。其俗少学者而信巫鬼，均为立学校，禁绝淫祀，人皆安之。以祖母丧去官，客授颍川。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "后为谒者。会武陵蛮反，围武威将军刘尚，诏使均乘传发江夏奔命三千人往救之。既至而尚已没。会伏波将军马援至，诏因令均监军，与诸将俱进，贼拒厄不得前。及马援卒于师，军士多温湿疾病，死者太半。均虑军遂不反，乃与诸将议曰“今道远士病，不可以战，欲权承制降之何如”诸将皆伏地莫敢应。均曰“夫忠臣出竟，有可以安国家，专之可也”乃矫制调伏波司马吕种守沅陵长，命种奉诏书入虏营，告以恩信，因勒兵随其后。蛮夷震怖，即共斩其大帅而降，于是入贼营，散其众，遣归本郡，为置长吏而还。均未至，先自劾矫制之罪。光武嘉其功，迎赐以金帛，令过家上冢。其后每有四方异议，数访问焉。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "迁上蔡令。时府下记，禁人丧葬不得侈长。均曰“夫送终逾制，失之轻者。今有不义之民，尚未循化，而遽罚过礼，非政之先”竟不肯施行。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "迁九江太守。郡多虎暴，数为民患，常募设槛阱而犹多伤害。均到，下记属县曰“夫虎豹在山，鼋鼍在水，各有所托。且江淮之有猛兽，犹北土之有鸡豚也。今为民害，咎在残吏，而劳勤张捕，非忧恤之本也。其务退奸贪，思进忠善，可一去槛阱，除削课制”其后传言虎相与东游度江。中元元年，山阳、楚、沛多蝗，其飞至九江界者，辄东西散去，由是名称远近。浚遒县有唐、后二山，民共祠之，众巫遂取百姓男女以为公妪，岁岁改易，既而不敢嫁娶，前后守令莫敢禁。均乃下书曰“自今以后，为山娶者皆娶巫家，勿扰良民”于是遂绝。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "永平元年，迁东海相，在郡五年，坐法免官，客授颍川。而东海吏民思均恩化，为之作歌，诣阙乞还者数千人。显宗以其能，七年，征拜尚书令。每有驳议，多合上旨。均尝删剪疑事，帝以为有奸，大怒，收郎缚格之。诸尚书惶恐，皆叩头谢罪。均顾厉色曰“盖忠臣执义，无有二心。若畏威失正，均虽死，不易志”小黄门在傍，入具以闻。帝善其不挠，即令贳郎，迁均司隶校尉。数月，出为河内太守，政化大行。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "均尝寝病，百姓耆老为祷请，旦夕问起居，其为民爱若此。以疾上书乞免，诏除子条为太子舍人。均自扶舆诣阙谢恩，帝使中黄门慰问，因留养疾。司徒缺，帝以均才任宰相，召入视其疾，令两驺扶之。均拜谢曰“天罚有罪，所苦浸笃，不复奉望帷幄”因流涕而辞。帝甚伤之，召条扶侍均出，赐钱三十万。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "均性宽和，不喜文法，常以为吏能弘厚，虽贪污放纵，犹无所害。至于苛察之人，身或廉法，而巧黠刻削，毒加百姓，灾害流亡所由而作。及在尚书，恒欲叩头争之，以时方严切，故遂不敢陈。帝后闻其言而追悲之。建初元年，卒于家。族子意。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "意字伯志。父京，以《大夏侯尚书》教授，至辽东太守。意少传父业，显宗时举孝廉，以召对合旨，擢拜阿阳侯相。建初中，征为尚书。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "肃宗性宽仁，而亲亲之恩笃，故叔父济南、中山二王每数入朝，特加恩宠，及诸昆弟并留京师，不遣就国。意以为人臣有节，不宜逾礼过恩，乃上疏谏曰“陛下至孝烝烝，恩受隆深，以济南王康、中山王焉先帝昆弟，特蒙礼宠，圣情恋恋，不忍远离，比年朝见，久留京师，崇以叔父之尊，同之家人之礼，车入殿门，即席不拜，分甘损膳，赏赐优渥。昔周公怀圣人之德，有致太平之功，然后王曰叔父，加以锡币。今康、焉幸以支庶享食大国，陛下即位，蠲除前过，还所削黜，衍食他县，男女少长，并受爵邑，恩宠逾制，礼敬过度。《春秋》之义，诸父昆弟无所不臣，所以尊尊卑卑，强干弱枝者也。陛下德业隆盛，当为万世典法，不宜以私恩损上下之序，失君臣之正。又西平王羡等六王，皆妻子成家，官属备具，当早就蕃国，为子孙基阯。而室第相望，久磐京邑，婚姻之盛，过于本朝，仆马之众，充塞城郭，骄奢僭拟，宠禄隆过。今诸国之封，并皆豪腴，风气平调，道路夷近，朝聘有期，行来不难。宜割情不忍，以义断恩，发遣康、焉各归蕃国，令羡等速就便时，以塞众望”帝纳之。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "章和二年，鲜卑击破北匈奴，而南单于乘此请兵北伐，因欲还归旧庭。时窦太后临朝，议欲从之。意上疏曰：",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "夫戎狄之隔远中国，幽处北极，界以沙漠，简贱礼义，无有上下，强者为雄，弱即屈服。自汉兴以来，征伐数矣，其所克获，曾不补害。光武皇帝躬服金革之难，深昭天地之明，故因其来降，羁縻畜养，边人得生，劳役休息，于兹四十馀年矣。今鲜卑奉顺，斩获万数，中国坐享大功，而百姓不知其劳，汉兴功烈。于斯为盛。所以然者，夷虏相攻，无损汉兵者也。臣察鲜卑侵伐匈奴，正是利其抄掠，及归功圣朝，实由贪得重赏。今若听南虏还都北庭，则不得不禁制鲜卑。鲜卑外失暴掠之愿，内无功劳之赏，豺狼贪婪，必为边患。今北虏西遁，请求和亲，宜因其归附，以为外扞，巍巍之业，无以过此。若引兵费赋，以顺南虏，则坐失上略，去安即危矣。诚不可许。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "会南单于竟不北徙。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "迁司隶校尉。永元初，大将军窦宪兄弟贵盛，步兵校尉邓叠、河南尹王调、故蜀郡太守廉范等群党，出入宪门，负势放纵。意随违举奏，无所回避，由是与窦氏有隙。二年，病卒。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "孙俱，灵帝时为司空。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "寒朗字伯奇，鲁国薛人也。生三日，遭天下乱，弃之荆刺。数日兵解，母往视，犹尚气息，遂收养之。及长，好经学，博通书传，以《尚书》教授。举孝廉。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "永平中，以谒者守侍御史，与三府掾属共考案楚狱颜忠、王平等，辞连及隧乡侯耿建、朗陵侯臧信、护泽侯邓鲤、曲成侯刘建。建等辞未尝与忠、平相见。是时，显宗怒甚，吏皆惶恐，诸所连及，率一切陷入，无敢以情恕者。朗心伤其冤，试以建等物色独问忠、平，而二人错愕不能对。朗知其诈，乃上言建等无奸，专为忠、平所诬，疑天下无辜类多如此。帝乃召朗人，问曰“建等即如是，忠、平何故引之”朗对曰“忠、平自知所犯不道，故多有虚引，冀以自明”帝曰“即如是，四侯无事，何不早奏，狱竟而久系至今邪”郎对曰“臣虽考之无事，然恐海内别有发其奸者，故未敢时上”帝怒骂曰“吏持两端，促提下”左右方引去，朗曰“愿一言而死。小臣不敢欺，欲助国耳”帝问曰“谁与共为章”对曰“臣自知当必族灭，不敢多污染人，诚冀陛下一觉悟而已。臣见考囚在事者，咸共言妖恶大故，臣子所宜同疾，今出之不如入之，可无后责。是以考一连十，考十连百。又公卿朝会，陛下问以得失，皆长跪言，旧制大罪祸及九族，陛下大恩，裁止于身，天下幸甚。及其归舍，口虽不言，而仰屋窃叹，莫不知其多冤，无敢牾陛下者。臣今所陈，诚死无悔”帝意解，诏遣朗出。后二日，车驾自幸洛阳狱录囚徒，理出千馀人。后平、忠死狱中，朗乃自系。会赦，免官。复举孝廉。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "建初中，肃宗大会群臣，朗前谢恩，诏以朗纳忠先帝，拜为易长。岁馀，迁济阳令，以母丧去官，百姓追思之。章和元年，上行东巡狩，过济阳，三老吏人上书陈朗前政治状。帝至梁，召见朗，诏三府为辟首，由是辟司徒府。永元中，再迁清河太守，坐法免。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "永初三年，太尉张禹荐朗为博士，征诣公车，会卒，时年八十四。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "论曰：左丘明有言“仁人之言，其利博哉”晏子一言，齐侯省刑。若钟离意之就格请过，寒朗之廷争冤狱，笃矣乎，仁者之情也。夫正直本于忠诚则不诡，本于谏争则绞切。彼二子之所本得乎天，故言信而志行也。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十一·第五钟离宋寒列传第三十一",
    "text": "赞曰：伯鱼、子阿，矫急去苛。临官以洁，匡帝以奢。宋均达政，禁此妖禜。禽虫畏德，子民请病。意明尊尊，割恩蕃屏。惵惵楚黎，寒君为命。",
    "chapter_url": "https://duguoxue.com/ershisishi/3354.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "光武皇帝十一子：郭皇后生东海恭王彊、沛献王辅、济南安王康、阜陵质王延、中山简王焉，许美人生楚王英，光烈皇后生显宗、东平宪王苍、广陵思王荆、临淮怀公衡、琅邪孝王京。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "东海恭王彊。建武二年，立母郭氏为皇后，彊为皇太子。十七年而郭后废，彊常戚戚不自安，数因左右及诸王陈其恳诚，愿备蕃国。光武不忍，迟回者数岁，乃许焉。十九年，封为东海王，二十八年，就国。帝以彊废不以过，去就有礼，故优以大封，兼食鲁郡，合二十九县。赐虎贲旄头，宫殿设钟虡之县，拟于乘舆。彊临之国，数上书让还东海，又因皇太子固辞。帝不许，深嘉叹之，以彊章宣示公卿。初，鲁恭王好宫室，起灵光殿，甚壮丽，是时犹存，故诏彊都鲁。中元元年入朝，从封岱山，因留京师。明年春，帝崩。冬，归国。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "永平元年，彊病，显宗遣中常侍钩盾令将太医乘驿视疾，诏沛王辅、济南王康、淮阳王延诣鲁。及薨，临命上疏谢曰：",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "臣蒙恩得备藩辅，特受二国，宫室礼乐，事事殊异，巍巍无量，讫无报称。而自修不谨，连年被疾，为朝廷忧念。皇太后、陛下哀怜臣彊，感动发中，数遣使者太医令丞方伎道术，络绎不绝。臣伏惟厚恩，不知所言。臣内自省视，气力羸劣，日夜浸困，终不复望见阙庭，奉承帷幄，孤负重恩，衔恨黄泉。身既夭命孤弱，复为皇太后、陛下忧虑，诚悲诚惭。息政，小人也，猥当袭臣后，必非所以全利之也。诚愿还东海郡。天恩愍哀，以臣无男之故，处臣三女小国侯，此臣宿昔常计。今天下新罹大忧，惟陛下加供养皇太后，数进御餐。臣彊困劣，言不能尽意。愿并谢诸王，不意永不复相见也。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "天子览书悲恸，从太后出幸津门亭发哀。使司空持节护丧事，大鸿胪副，宗正、将作大匠视丧事，赠以殊礼，升龙、旄头、鸾辂、龙旂、虎贲百人。诏楚王英、赵王栩、北海王兴、馆陶公主、比阳公主及京师亲戚四姓夫人、小侯皆会葬。帝追惟彊深执谦俭，不欲厚葬以违其意，于是特诏中常侍杜岑及东海傅相曰“王恭谦好礼，以德自终，遣送之物，务从约省，衣足敛形，茅车瓦器，物减于制，以彰王卓尔独行之志。将作大匠留起陵庙”",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "彊立十八年，年三十四。子靖王政嗣。政淫欲薄行。后中山简王薨，政诣中山会葬，私取简王姬徐妃，又盗迎掖庭出女。豫州刺史、鲁相奏请诛政，有诏削薛县。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立四十四年薨，子顷王肃嗣。永元十六年，封肃弟二十一人皆为列侯。肃性谦俭，循恭王法度。永初中，以西羌未平，上钱二千万。元初中，复上缣万匹，以助国费，邓太后下诏褒纳焉。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立二十三年薨，子孝王臻嗣。永建二年，封臻二弟敏、俭为乡侯。臻及弟蒸乡侯俭并有笃行，母卒，皆吐血毁{此目}。至服练红，兄弟追念初丧父，幼小，哀礼有阙，因复重行丧制。臻性敦厚有恩，常分租秩赈给诸父昆弟。国相籍褒具以状闻，顺帝美之，制诏大将军、三公、大鸿胪曰“东海王臻以近蕃之尊，少袭王爵，膺受多福，未知艰难，而能克己率礼，孝敬自然，事亲尽爱，送终竭哀，降仪从士，寝苫三年。和睦兄弟，恤养孤弱，至孝纯备，仁义兼弘，朕甚嘉焉。夫劝善厉俗，为国所先。曩者东平孝王敞兄弟行孝，丧母如礼，有增户之封。《诗》云：永世克孝，念兹皇祖。今增臻封五千户，俭五百户，光启土宇，以酧厥德”",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立三十一年薨，子懿王祗嗣。初平四年，遣子琬至长安奉章，献帝封琬汶阳侯，拜为平原相。祗立四十四年薨，子羡嗣。二十年，魏受禅，以为崇德侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "沛献王辅，建武十五年封右翊公。十七年，郭后废为中山太后，故徙辅为中山王，并食常山郡。二十年，复徙封沛王。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "时，禁网尚疏，诸王皆在京师，竞修名誉，争礼四方宾客。寿光侯刘鲤，更始子也，得幸于辅。鲤怨刘盆子害其父，因辅结客，报杀盆子兄故式侯恭，辅坐系诏狱，三日乃得出。自是后，诸王宾客多坐刑罚，各循法度。二十八年，就国。中元二年，封辅子宝为沛侯。永平元年，封宝弟嘉为僮侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "辅矜严有法度，好经书，善说《京氏易》、《教经》、《论语》传及图谶，作《五经论》，时号之曰《沛王通论》。在国谨节，终始如一，称为贤王。显宗敬重，数加赏赐。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立四十六年薨，子釐王定嗣。元和二年，封定弟十二人为乡侯。定立十一年薨，子节王正嗣。元兴元年，封正弟二人为县侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "正立十四年薨，子孝王广嗣。有固疾。安帝诏广祖母周领王家事。周明正有法礼，汉安中薨，顺帝下诏曰“沛王祖母太夫人周，秉心淑慎，导王以仁，使光禄大夫赠以妃印绶”",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "广立三十五年薨，子幽王荣嗣。立二十年薨，子孝王琮嗣。薨，子恭王曜嗣。薨，子契嗣。魏受禅，以为崇德侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "楚王英，以建武十五年封为楚公，十七年进爵为王，二十八年就国。母许氏无宠，故英国最贫小。三十年，以临淮之取虑、须昌二县益楚国。自显宗为太子时，英常独归附太子，太子特亲爱之。及即位，数受赏赐。永平元年，特封英舅子许昌为龙舒侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "英少时好游侠，交通宾客，晚节更喜黄老，学为浮屠斋戒祭祀。八年，诏令天下死罪入缣赎。英遣郎中令奉黄缣白纨三十匹诣国相曰“托在蕃辅，过恶累积，欢喜大恩，奉送缣帛，以赎愆罪”国相以闻，诏报曰“楚王诵黄老之微言，尚浮屠之仁祠，洁斋三月，与神为誓，何嫌何疑，当有悔吝。其还赎，以助伊蒲塞桑门之盛馔”因以班示诸国中傅。英后遂大交通方士，作金龟玉鹤，刻文字以为符瑞。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "十三年，男子燕广告英与渔阳王平、颜忠等造作图书，有逆谋，事下案验。有司奏英招聚奸猾，造作图谶，擅相官秩，置诸侯王公将军二千石，大逆不道，请诛之。帝以亲亲不忍，乃废英，徙丹阳泾县，赐汤沐邑五百户。遣大鸿胪持节护送，使伎人奴俾工技鼓吹悉从，得乘辎軿，持兵弩，行道射猎，极意自娱。男女为侯主者，食邑如故。楚太后勿上玺绶，留住楚宫。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "明年，英至丹阳，自杀。立三十三年，国除。诏遣光禄大夫持节吊祠，赠帽如法，加赐列侯印绶，以诸侯礼葬于泾。遣中黄门占护其妻子。悉出楚官属无辞语者。制诏许太后曰“国家始闻楚事，幸其不然。既知审实，怀用悼灼，庶欲宥全王身，令保卒天年，而王不念顾太后，竟不自免。此天命也，无可奈何。太后其保养幼弱，勉强饮食。诸许愿王富贵，人情也。已诏有司，出其有谋者，令安田宅”于是封燕广为折奸侯。楚狱遂至累年，其辞语相连，自京师亲戚诸侯州郡豪杰及考案吏，阿附相陷，坐死徙者以千数。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "十五年，帝幸彭城，见许太后及英妻子于内殿，悲泣，感动左右。建初二年，肃宗封英子种楚侯，五弟皆为列侯，并不得置相臣吏人。元和三年，许太后薨，复遣光禄大夫持节吊祠，因留护丧事，赙钱五百万。又遣谒者备王官属迎英丧，改葬彭城，加王赤绶羽盖华藻，如嗣王仪，追爵，谥日楚厉侯。章和元年，帝幸彭城，见英夫人及六子，厚加赠赐。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "种后徙封六侯。卒，子度嗣。度卒，子拘嗣，传国于后。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "济南安王康，建武十五年封济南公，十七年进爵为王，二十八年就国。三十年，以平原之祝阿、安德、朝阳、平昌、隰阴、重丘六县益济南国。中元二年，封康子德为东武城侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "康在国不循法度，交通宾客。其后，人上书告康招来州郡奸猾渔阳颜忠，刘子产等，又多遗其缯帛，案图书，谋议不轨。事下考，有司举奏之，显宗以亲亲故，不忍穷竟其事，但削祝阿、隰阴、东朝阳、安德、西平昌五县。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "建初八年，肃宗复还所削地，康遂多殖财货，大修宫室，奴婢至千四百人，厩马千二百匹，私田八百顷，奢侈恣欲，游观无节。永元初，国傅何敞上疏谏康曰：",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "盖闻诸侯之义，制节谨度，然后能保其社稷，和其民人。大王以骨肉之亲，享食茅土，当施张政令，明其典法，出入进止，宜有期度，舆马台隶，应为科品。而今奴婢厩马皆有千馀，增无用之口，以自蚕食。官婢闭隔，失其天性，惑乱和气。又多起内第，触犯防禁，费以巨万，而功犹未半。夫文繁者质荒，木盛者人亡，皆非所以奉礼承上，传福无穷者也。故楚作章华以凶，吴兴姑苏而灭，景公千驷，民无称焉。今数游诸第，晨夜无节，又非所以远防未然，临深履薄之法也。愿大王修恭俭，遵古制，省奴婢之口，减乘马之数，斥私田之富，节游观之宴，以礼起居，则敞乃敢安心自保。惟大王深虑愚言。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "康素敬重敞，虽无所嫌忤，然终不能改。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立五十九年薨，子简王错嗣。错为太子时，爱康鼓吹妓女宋闰，使医张尊招之不得，错怒，自以剑刺杀尊。国相举奏，有诏勿案。永元十一年，封错弟七人为列侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "错立六年薨，子孝王香嗣。永初二年，封香弟四人为列侯。香笃行，好经书。初，叔父笃有罪不得封，西平昌侯昱坐法失侯，香乃上书分爵士封笃子丸、昱子嵩，皆为列侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "香立二十年薨，无子，国绝。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "永建元年，顺帝立错子阜阳侯显为嗣，是为釐王。立三年薨，子悼王广嗣。永建五年，封广弟文为乐城亭侯。广立二十五年，永兴元年薨，无子，国除。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "东平宪王苍，建武十五年封东平公，十七年进爵为王。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "苍少好经书，雅有智思，为人美须髯，腰带八围，显宗甚爱重之。及即位，拜为骠骑将军，置长史掾史员四十人，位在三公上。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "永平元年，封苍子二人为且侯。二年，以东郡之寿张、须昌，山阳之南平阳、橐、湖陵五县益东平国。是时中兴三十馀年，四方无虞，苍以天下化平，宜修礼乐，乃与公卿共议定南北郊冠冕车服制度，及光武庙登歌八佾舞数，语在《礼乐》、《舆服志》。帝每巡狩，苍常留镇，侍卫皇太后。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "四年春，车驾近出，观览城第，寻闻当遂校猎河内，苍即上书谏曰“臣闻时令，盛春农事，不聚众兴功。传曰：田猎不宿，食饮不享，出入不节，则木不曲直。此失春令者也。臣知车驾今出，事从约省，所过吏人讽诵《甘棠》之德。虽然，动不以礼，非所以示四方也。惟陛下因行田野，循视稼穑，消摇仿佯，弭节而旋。至秋冬，乃振威灵，整法驾，备周卫，设羽旄。《诗》云：抑抑威仪，惟德之隅。臣不胜愤懑，伏自手书，乞诣行在所，极陈至诚”帝览奏，即还宫。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "苍在朝数载，多所隆益，而自以至亲辅政，声望日重，意不自安，上疏归职曰：",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "臣苍疲驽，特为陛下慈恩覆护，在家备教导之仁，升朝蒙爵命之首，制书褒美，班之四海，举负薪之才，升君子之器。凡匹夫一介，尚不忘箪食之惠，况臣居宰相之位，同气之亲哉。宜当暴骸膏野，为百僚先，而愚顽之质，加以固病，诚羞负乘，辱污辅将之位，将被诗人“三百赤绂”之刺。今方域晏然，要荒无儆，将遵上德无为之时也，文官犹可并省，武职尤不宜建。昔象封有鼻，不任以政，诚由爱深，不忍扬其过恶。前事之不忘，来事之师也。自汉兴以来，宗室子弟无得在公卿位者。惟陛下审览虞帝优养母弟，遵承旧典，终卒厚恩。乞上骠骑将军印绶，退就蕃国，愿蒙哀怜。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "帝优诏不听。其后数陈乞，辞甚恳切。五年，乃许还国，而不听上将军印绶。以骠骑长史为东平太傅，掾为中大夫，令史为王家郎。加赐钱五千万，布十万匹。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "六年冬，帝幸鲁，征苍从还京师。明年，皇太后崩。既葬，苍乃归国，特赐宫人奴婢五百人，布二十五万匹，及珍宝服御器物。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "十一年，苍与诸王朝京师。月馀，还国。帝临送归宫，凄然怀思，乃遣使手诏国中傅曰“辞别之后，独坐不乐，因就车归，伏轼而吟，瞻望永怀，实劳我心，诵及《采菽》，以增叹息。日者问东平王处家何等最乐，王言为善最乐，其言甚大，副是要腹矣。今送列侯印十九枚，诸王子年五岁已上能趋拜者，皆令带之”",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "十五年春，行幸东平，赐苍钱千五百万，布四万匹。帝以所作《光武本纪》示苍，苍因上《光武受命中兴颂》。帝甚善之，以其文典雅，特令校书郎贾逵为之训诂。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "肃宗即位，尊重恩礼逾于前世，诸王莫与为比。建初元年，地震，苍上便宜，其事留中。帝报书曰“丙寅所上便宜三事，朕亲自览读，反复数周，心开目明，旷然发矇。间吏人奏事，亦有此言，但明智浅短，或谓傥是，复虑为非，何者。灾异之降，缘政而见。今改元之后，年饑人流，此朕之不德感应所致。又冬春旱甚，所被尤广，虽内用克责，而不知所定。得王深策，快然意解。《诗》不云乎：未见君子，忧心忡忡。既见君子，我心则降。思惟嘉谋，以次奉行，冀蒙福应。彰报至德，特赐王钱五百万”",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "后帝欲为原陵、显节陵起县邑，苍闻之，遽上疏谏曰：",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "伏闻当为二陵起立郭邑，臣前颇谓道路之言，疑不审实，近令从官古霸问涅阳主疾，使还，乃知诏书已下。窃见光武皇帝躬履俭约之行，深睹始终之分，勤勤恳恳，以葬制为言，故营建陵地，具称古典，诏曰无为山陵，陂池裁令流水而已。孝明皇帝大孝无违，奉承贯行。至于自所营创，尤为俭省，谦德之美，于斯为盛。臣愚以园邑之兴，始自强秦。古者丘陇且不欲其著明，岂况筑郭邑，建都郛哉。上违先帝圣心，下造无益之功，虚费国用，动摇百姓，非所以致和气，祈丰年也。又以吉凶俗数言之，亦不欲无故缮修丘墓，有所兴起。考之古法则不合，稽之时宜则违人，求之吉凶复未见其福。陛下履有虞之至性，追祖祢之深思，然惧左右过议，以累圣心。臣苍诚伤二帝纯德之美，不畅于无穷也。惟蒙哀览。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "帝从而止。自是朝廷每有疑政，辄驿使咨问。苍悉心以对，皆见纳用。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "三年，帝飨卫士于南宫，因从皇太后周行掖庭池阁，乃阅阴太后旧时器服，怆然动容，乃命留五时衣各一袭，及常所御衣合五十箧，馀悉分布诸王主及子孙在京师者各有差。特赐苍及琅邪王京书曰：",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "中大夫奉使，亲闻动静，嘉之何已。岁月骛过，山陵浸远，孤心凄怆，如何如何。间飨卫士于南宫，因阅视旧时衣特，闻于师曰“其物存，其人亡，不言哀而哀自至”信矣。惟王孝友之德，亦岂不然。今送光烈皇后假纟介帛巾各一，及衣一箧，可时奉瞻，以慰《凯风》寒泉之思，又欲令后生子孙得见先后衣服之制。今鲁国孔氏，尚有仲尼车舆冠履，明德盛者光灵远也。其光武皇帝器服，中元二年已赋诸国，故不复送。并遗宛马一匹，血从前髆上小孔中出。常闻武帝歌天马，沾赤汗，今亲见其然也。顷反虏尚屯，将帅在外，忧念遑遑，未有闲宁。愿王宝精神，加供养。苦言至戒，望之如渴。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "六年冬，苍上疏求朝。明年正月，帝许之。特赐装钱千五百万，其馀诸王各千万。帝以苍冒涉寒露，遣谒者赐貂裘，及太官食物珍果，使大鸿胪窦固持节郊迎。帝乃亲自循行邸第，豫设帷床，其钱帛器物无不充备。下诏曰“《礼》云伯父归宁乃国，《诗》云叔父建尔元子，敬之至也。昔萧相国加以不名，优忠贤也。况兼亲尊者乎。其沛、济南、东平、中山四王，赞皆勿名”苍既至，升殿乃拜，天子亲答之。其后诸王入宫，辄以辇迎，至省閤乃下。苍以受恩过礼，情不自宁，上疏辞曰“臣闻贵有常尊，贱有等威，卑高列序，上下以理。陛下至德广施，慈爱骨肉，既赐奉朝请，咫尺天仪，而亲屈至尊，降礼下臣，每赐宴见，辄兴席改容，中宫亲拜，事过典故，臣惶怖战栗，诚不自安，每会见，踧踖无所措置。此非所以章示群下。安臣子也”帝省奏叹息，愈褒贵焉。旧典，诸王女皆封乡主，乃独封苍五女为县公主。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "三月，大鸿胪奏遣诸王归国，帝特留苍，赐以秘书，列仙图、道术秘方。至八月饮酎毕，有司复奏遣苍，乃许之。手诏赐苍曰“骨肉天性，诚不以远近为亲疏，然数见颜色，情重昔时。念王久劳，思得还休，欲署大鸿胪奏，不忍下笔，顾授小黄门，中心恋恋，恻然不能言”于是车驾祖送，流涕而诀。复赐乘舆服御，珍宝舆马，钱布以亿万计。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "苍还国，疾病，帝驰遣名医，小黄门侍疾，使者冠盖不绝于道。又置驿马千里，传问起居。明年正月薨，诏告中傅，封上苍自建武以来章奏及所作书、记、赋、颂、七言、别安、歌诗，并集览焉。遣大鸿胪持节，五官中郎将副监丧，及将作使者凡六人，令四姓小侯诸国王主悉会诣东平奔丧，赐钱前后一亿，布九万匹。及葬，策曰“惟建初八年三月己卯，皇帝曰：咨王丕显，勤劳王室，亲受策命，昭于前世。出作蕃辅，克慎明德，率礼不越，傅闻在下。吴天不吊，不报上仁，俾屏馀一人，夙夜{艹冗}々，靡有所终。今诏有司加赐鸾辂乘马，龙旂九旒，虎贲百人，奉送王行。匪我宪王，其孰离之。魂而有灵，保兹宠荣。呜呼哀哉”",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立四十五年，子怀王忠嗣。明年，帝乃分东平国封忠弟尚为任城王，馀五人为列侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "忠立一年薨，子孝王敞嗣。元和三年，行东巡守，幸东平宫，帝追感念苍，谓其诸子曰“思其人，至其乡。其处在，其人亡”因泣下沾襟，遂幸苍陵，为陈虎贲、鸾辂、龙旂，以章显之，祠以太牢，亲拜祠坐，哭泣尽哀，赐御剑于陵前。初，苍归国，骠骑时吏丁牧、周栩以苍敬贤下土，不忍去之，遂为王家大夫，数十年事祖及孙。帝闻，皆引见于前，既愍其淹滞，且欲扬苍德美，即皆擢拜议郎。牧至齐相，栩上蔡令。永元十年，封苍孙梁为矜阳亭侯，敞弟六人为列侯。敞丧母至孝，国相陈珍上其行状。永宁元年，邓太后增邑五千户，又封苍孙二人为亭侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "敞立四十八年薨，子顷王端嗣。立四十七年薨，子凯嗣。立四十一年，魏受禅，以为崇德侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "论曰：孔子称“贫而无谄，富而无骄，未若贫而乐，富而好礼者也”。若东平宪王，可谓好礼者也。若其辞至戚，去母后，岂欲苟立名行而忘亲遗义哉。盖位疑则隙生，累近则丧大，斯盖明哲之所为叹息。呜呼。远隙以全忠，释累以成孝，夫凯宪王之志哉。东海恭王逊而知废，“为吴太伯，不亦可乎”。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "任城孝王尚，元和元年封，食任城、亢父、樊三县。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立十八年薨，子贞王安嗣。永元十四年，封母弟福为桃乡侯。永初四年，封福弟亢为当涂乡侯。安性轻易贪吝，数微服出入，游观国中，取官属车马刀剑，下至卫士米肉，皆不与直。元初六年，国相行弘奏请废之。安帝不忍，以一岁租五分之一赎罪。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "安立十九年薨，子节王崇嗣。顺帝时，羌虏数反，崇辄上钱帛佐边费。及帝崩，复上钱三百万助山陵用度，朝廷嘉而不受。立三十一年薨，无子，国绝。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "延熹四年，桓帝立河间孝王子参户亭侯博为任城王，以奉其祀。博有孝行，丧母服制如礼，增封三千户。立十三年薨，无子，国绝。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "熹平四年，灵帝复立河间贞王建子新昌侯佗为任城王，奉孝王后。立四十六年，魏受禅，以为崇德侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "阜陵质王延，建武十五年封淮阳公，十七年进爵为王，二十八年就国。三十年，以汝南之长平、西华、新阳、扶乐四县益淮阳国。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "延性骄奢而遇下严烈。永平中，有上书告延与姬兄谢弇及姊馆陶主婿驸马都尉韩光招奸猾，作图谶，祠祭祝诅。事下案验，光、弇被杀，辞所连及，死徙者甚众。有司奏请诛延，显宗以延罪薄于楚王英，故特加恩，徙为阜陵王，食二县。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "延既徙封，数怀怨望。建初中，复有告延与子男鲂造逆谋者，有司奏请槛车征诣廷尉诏狱。肃宗下诏曰“王前犯大逆，罪恶尤深，有同周之管、蔡，汉之淮南。经有正义，律有明刑。先帝不忍亲亲之恩，枉屈大法，为王受愆，群下莫不惑焉。今王曾莫悔悟，悖心不移，逆谋内溃，自子鲂发，诚非本朝之所乐闻。朕恻然伤心，不忍致王于理，今贬爵为阜陵侯，食一县。获斯辜者，侯自取焉。於戏诫哉”赦鲂等罪勿验，使谒者一人监护延国，不得与吏人通。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "章和元年，行幸九江，赐延书与车驾会寿春。帝见延及妻子，愍然伤之，乃下诏曰“昔周之爵封千有八百，而姬姓居半者，所以桢干王室也。朕南巡，望淮、海，意在阜陵，遂与侯相见，侯志意衰落，形体非故，瞻省怀感，以喜以悲。今复侯为阜陵王，增封四县，并前为五县”以阜陵下湿，徙都寿春，加赐钱千万，布万匹，安车一乘，夫人诸子赏赐各有差。明年入朝。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立五十一年薨，子殇王冲嗣，永元二年，下诏尽削除前班下延事。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "冲立二年薨，无嗣，和帝复封冲兄鲂，是为顷王。永元八年，封鲂弟十二人为乡、亭侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "鲂立三十年薨，子怀王恢嗣。延光三年，封恢兄弟五人为乡、亭侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "恢立十年薨，子节王代嗣。阳嘉二年，封代兄便亲为勃逎亭侯。代立十四年薨，无子，国绝。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "建和元年，桓帝立勃逎亭侯便亲为恢嗣，是为恭王。立十三年薨，子孝王统嗣。立八年薨，子王赦立。建安中薨，无子，国除。广陵思王荆，建武十五年封山阳公，十七年进爵为王。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "荆性刻急隐害，有才能而喜文法。光武崩，大行在前殿，荆哭不哀，而作飞书，封以方底，令苍头诈称东海王彊舅大鸿胪郭况书与彊曰：",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "君王无罪，猥被斥废，而兄弟至有束缚入牢狱者。太后失职，别守北宫，及至年老，远斥居边，海内深痛，观者鼻酸。及太后尸柩在堂，洛阳吏以次捕斩宾客，至有一家三尸伏堂者，痛甚矣。今天下有丧，已弩张设甚备。间梁松敕虎贲史曰“吏以便宜见非，勿有所拘，封侯难再得也”郎宫窃悲之，为王寒心累息。今天下争欲思刻贼王以求功，宁有量邪。若归并二国之众，可聚百万，君王为之主，鼓行无前，功易于太山破鸡子，轻于四马载鸿毛，此汤、武兵也。今年轩辕星有白气，星家及喜事者，皆云白气者丧，轩辕女主之位。又太白前出西方，至午兵当起。又太子星色黑，至辰日辄变赤。夫黑为病，赤为兵，王努力卒事。高祖起亭长，陛下兴白水，何况于王陛下长子，故副主哉。上以求天下事必举，下以雪除沉没之耻，报死母之仇。精诚所加，金石为开。当为秋霜，无为槛羊。虽欲为槛羊，又可得乎。窃见诸相工言王贵，天子法也。人主崩亡，闾阎之伍尚为盗贼，欲有所望，何况王邪。夫受命之君，天之所立，不可谋也。今新帝人之所置，强者为右。愿君王为高祖、陛下所志，无为扶苏、将闾叫呼天地。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "彊得书惶怖，即执其使，封书上之。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "显宗以荆母弟，秘其事，遣荆出止河南宫。时西羌反，荆不得志，冀天下因羌惊动有变，私迎能为星者与谋议。帝闻之，乃徙封荆广陵王，遣之国。其后荆复呼相工谓曰“我貌类先帝。先帝三十得天下，我今亦三十，可起兵未”相者诣吏告之，荆惶恐，自系狱。帝复加恩，不考极其事，下诏不得臣属吏人，惟食租如故，使相、中尉谨宿卫之。荆犹不改。其后使巫祭祀祝诅，有司举奏，请诛之，荆自杀。立二十九年死。帝怜伤之，赐谥曰思王。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "十四年，封荆子元寿为广陵侯，服王玺绶，食荆故国六县。又封元寿弟三人为乡侯。明年，帝东巡狩，征元寿兄弟会东平宫，班赐御服器物，又取皇子舆马，悉以与之。建初七年，肃宗诏元寿兄弟与诸王俱朝京师。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "元寿卒，子商嗣。商卒，子条嗣，传国于后。临淮怀公衡，建武十五年立，未及进爵为王而薨，无子，国除。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "中山简王焉，建武十五年封左翊公，十七年进爵为王。焉以郭太后少子故，独留京师。三十年，徒封中山王。永平二年冬，诸王来会辟雍，事毕归蕃，诏焉与俱就国，从以虚贲官骑。焉上疏辞让，显宗报曰“凡诸侯出境，必备左右，故夹谷之会，司马以从。今五国各官骑百人，称娖前行，皆北军胡骑，便兵善射，弓不空发，中必决眦。夫有文事必有武备，所以重蕃职也。王其勿辞”帝以焉郭太后偏爱，特加恩宠，独得往来京师。十五年，焉姬韩序有过，焉缢杀之，国相举奏，坐削安险县。元和中，肃宗复以安险还中山。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "立五十二年，永元二年薨。自中兴至和帝时，皇子始封薨者，皆赙钱三千万，布三万匹。嗣王薨，赙钱千万、布万匹。是时，窦太后临朝，窦宪兄弟擅权，太后及宪等，东海出也，故睦于焉而重于礼，加赙钱一亿。诏济南、东海二王皆会。大为修冢茔，开神道，平夷吏人冢墓以千数，作者万馀人。发常山、巨鹿、涿郡柏黄肠杂木，三郡不能备，复调馀州郡工徒及送致者数千人。凡征发摇动六州十八郡，制度馀国莫及。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "子夷王宪嗣。永元四年，封宪弟十一人为列侯。宪立二十二年薨，子教王弘嗣。永宁元年，封弘二弟为亭侯。弘立二十八年薨，子穆王畅嗣。永和六年，封畅弟荆为南乡侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "畅立三十四年薨，子节王稚嗣，无子，国除。琅邪孝王京，建武十五年封琅邪公，十七年进爵为王。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "京性恭孝，好经学，显宗尤爱幸，赏赐恩宠殊异，莫与为比。永平二年，以太山之盖、南武阳、华，东莱之昌阳、卢乡、东牟六县益琅邪。五年，乃就国。光烈皇后崩，帝悉以太后遗金宝财物赐京。京都莒，好修宫室，穷极伎巧，殿馆壁带皆饰以金银。数上诗赋颂德，帝嘉美，下之史官。京国中有城阳景王祠，吏人奉祠。神数下言宫中多不便利，京上书愿徙宫开阳，以华、盖、南武阳、厚丘、赣榆五县易东海之开阳、临沂，肃宗许之。立三十一年薨，葬东海即丘广平亭，有诏割亭属开阳。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "子夷王宇嗣。建初七年，封宇弟十三人为列侯。元和元年，封孝王孙二人为列侯。宇立二十年薨，子恭王寿嗣。永初元年，封寿弟八人为列侯。立十七年薨，子贞王尊嗣，延光二年，封尊弟四人为乡侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "尊立十八年薨，子字王据嗣。永和五年，封据弟三人为乡侯。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "据立四十七年薨，子顺王容嗣，初平元年，遣弟邈至长安奉章贡献，帝以邈为九江太守，封阳都侯。容立八年薨，国绝。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "初，貌至长安，盛称东郡太守曹操忠诚于帝，操以此德于邈。建安十一年，复立容子熙为王。在位十一年，坐谋欲过江，被诛，国除。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十二·光武十王列传第三十二",
    "text": "赞曰：光武十子，胙土分王。沛献尊节，楚英流放。延既怨诅，荆亦觖望。济南阴谋，琅邪骄宕。中山、临淮，无闻夭丧。东平好善，辞中委相。谦谦恭王，实惟三让。",
    "chapter_url": "https://duguoxue.com/ershisishi/3355.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "朱晖字文季，南阳宛人也。家世衣冠。晖早孤，有气决。年十三，王莽败，天下乱，与外氏家属从田间奔入宛城。道遇群贼，白刃劫诸妇女，略夺衣物。昆弟宾客皆惶迫，伏地莫敢动。晖拔剑前曰“财物皆可取耳，诸母衣不可得。今日朱晖死日也”贼见其小，壮其志，笑曰“童子内刀”遂舍之而去。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "初，光武与晖父岑俱学长安，有旧故。及即位，求问岑，时已卒，乃召晖拜为郎。晖寻以病去，卒业于太学。性矜严，进止必以礼，诸儒称其高。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "永平初，显宗舅新阳侯阴就慕晖贤，自往侯之，晖避不见。复遣家丞致礼，晖遂闭门不受。就闻，叹曰“志士也，勿夺其节”后为郡吏，太守阮况尝欲市晖婢，晖不从。及况卒，晖乃厚赠送其家。人或讥焉，晖曰“前阮府君有求于我，所以不敢闻命，诚恐以财货污君。今而相送，明吾非有爱也”骠骑将军东平王苍闻而辟之，甚礼敬焉。正月朔旦，苍当入贺。故事，少府给璧。是时阴就为府卿，贵骄，吏慠不奉法。苍坐朝堂，漏且尽，而求璧不可得，顾谓掾属曰“若之何”晖望见少府主簿持璧，即往绐之曰“我数闻璧而未尝见，试请观之”主簿以授晖，晖顾召令史奉之。主簿大惊，遽以白就。就曰“朱椽义士，勿复求”更以他璧朝。苍既罢，召晖谓曰“属者掾自视孰与蔺相如”帝闻壮之。及当幸长安，欲严宿卫，故以晖为卫士令。再迁临淮太守。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "晖好节概，有所拔用，皆厉行士。其诸报怨，以义犯率，皆为求其理，多得生济。其不义之囚，即时僵仆。吏人畏爱，为之歌曰“强直自遂，南阳朱季。吏畏其威，人怀其惠”数年，坐法免。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "晖刚于为吏，见忌于上，所在多被劾。自去临淮，屏居野泽，布衣蔬食，不与邑里通，乡党讥其介。建初中，南阳大饑，米石千馀，晖尽散其家资，以分宗里故旧之贫羸者，乡族皆归焉。初，晖同县张堪素有名称，尝干太学见晖，甚重之，接以友道，乃把晖臂曰“欲以妻子托朱生”晖以堪先达，举手未敢对，自后不复相见。堪卒，晖闻其妻子贫困，乃自往候视，厚赈赡之。晖少子颉怪而问曰“大人不与堪为友，平生未曾相闻，子孙窃怪之”晖曰“堪尝有知己之言，吾以信于心也”晖又与同郡陈揖交善，揖早卒，有遗腹子友，晖常哀之。及司徒桓虞为南阳太守，召晖子骈为吏，晖辞骈而荐友。虞叹息，遂召之。其义烈若此。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "元和中，肃宗巡狩，告南阳太守问晖起居，召拜为尚书仆射。岁中迁太山太守。晖上疏乞留中，诏许之。因上便宜，陈密事，深见嘉纳。诏报曰“补公家之阙，不累清白之素，斯善美之士也。俗吏苟合，阿意面从，进无謇謇之志，却无退思之念，患之甚久。惟今所言，适我愿也。生其勉之”",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "是时谷贵，县官经用不足，朝廷忧之。尚书张林上言“谷所以贵，由钱贱故也。可尽封钱，一取布帛为租，以通天下之用。又盐，食之急者，虽贵，人不得不须，官可自鬻。又宜因交阯、益州上计吏往来，市珍宝，收采其利，武帝时所谓均输者也”于是诏诸尚书通议。晖奏据林言不可施行，事遂寝。后陈事者复重述林前议，以为于国诚便，帝然之，有诏施行。晖复独奏曰“王制，天子不言有无，诸侯不言多少，禄食之家不与百姓争利。今均输之法与贾贩无异，盐利归官，则下人穷怨，布帛为租，则吏多奸盗，诚非明主所当宜行”帝卒以林等言为然，得晖重议，因发怒，切责诸尚书。晖等皆自系狱。三日，诏敕出之。曰“国家乐闻驳议，黄发无愆，诏书过耳，何故自系”晖因称病笃，不肯复署议。尚书令以下惶怖，谓晖曰“今临得谴让，奈何称病，其祸不细”晖曰“行年八十，蒙恩得在机密，当以死报。若心知不可而顺旨雷同，负臣子之义。今耳目无所闻见，伏待死命”遂闭口不复言。诸尚书不知所为，乃共劾奏晖。帝意解，寝其事。后数日，诏使直事郎问晖起居，太医视疾，太官赐食。晖乃起谢，复赐钱十万，布百匹，衣十领。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "后迁为尚书令，以老病乞身，拜骑都尉，赐钱二十万。和帝即位，窦宪北征匈奴，晖复上疏谏。顷之，病卒”子颉，修儒术，安帝时至陈相。颉子穆。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "穆字公叔。年五岁，便有孝称。父母有病，辄不饮食，差乃复常。及壮耽学，锐意讲诵，或时思至，不自知亡失衣冠，颠队坑岸。其父常以为专愚，几不知数马足。穆愈更精笃。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "初举孝廉。顺帝末，江淮盗贼群起，州郡不能禁。或说大将军梁冀曰“朱公叔兼资文武，海内奇士，若以为谋主，贼不足平也”冀亦素闻穆名，乃辟之，使典兵事，甚见亲任。及桓帝即位，顺烈太后临朝，穆以冀势地亲重，望有以扶持王室，因推灾异，奏记，以劝戒冀曰：",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "穆伏念明年丁亥之岁，刑德合于乾位，《易》经龙战之会，其文曰“龙战于野，其道穷也”谓阳道将胜而阴道负也。今年九月天气郁冒，五位四侯连失正气，此互相明也。夫善道属阳，恶道属阴，若修正守阳，摧折恶类，则福从之矣。穆每事不逮，所好唯学，传受于师，时有可试。愿将军少察愚言，申纳诸儒，而亲其忠正，绝其姑息，专心公朝，割除私欲，广求贤能，斥远佞恶。夫人君不可不学，当以天地顺道渐渍其心。宜为皇帝选置师傅及侍讲者，得小心忠笃敦礼之士，将军与之俱入，参劝讲授，师贤法古，此犹倚南山坐平原也，谁能倾之。今年夏，月晕房星，明年当有小厄。宜急诛奸臣为天下所怨毒者，以塞灾咎，议郎、大夫之位，本以式序儒术高行之士，今多非其人，九卿之中，亦有乖其任者。惟将军察焉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "又荐种暠、栾巴等。而明年严鲔谋立清河王蒜，又黄龙二见沛国。冀无术学，遂以穆“龙战”之言为应，于是请暠为从事中郎，荐巴为议郎，举穆高第，为侍御史。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "时，同郡赵康叔盛者，隐于武当山，清静不仕，以经传教授。穆时年五十，乃奉书称弟子。及康殁，丧之如师。其尊德重道，为当时所服。常感时浇薄，慕尚敦笃，乃作《崇厚论》。其辞曰：",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "夫俗之薄也，有自来矣。故仲尼叹曰“大道之行也，而兵不与焉”盖伤之也。夫道者，以天下为一，在彼犹在已也。故行违于道则愧生于心，非畏义也。事违于理则负结于意，非惮礼也。故率性而行谓之道，得其天性谓之德。德性失然后贵仁义，是以仁义起而道德迁，礼法兴而淳朴散。故道德以仁义为薄，淳朴以礼法为贼也。夫中世之所敦，已为上世之所薄，况又薄于此乎。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "故夫天不崇大则覆帱不广，地不深厚则载物不博，人不敦厖则道数不远。昔在仲尼不失旧于原壤，楚严不忍章于绝缨。由此观之，圣贤之德敦矣。老氏之经曰“大丈夫处其厚不处其薄，居其实不居其华，故去彼取此”夫时有薄而厚施，行有失而惠用。故覆人之过者，敦之道也。救人之失者，厚之行也。往者，马援深昭此道，可以为德，诫其兄子曰“吾欲汝曹闻人之过如闻父母之名。耳可得闻，口不得言”斯言要矣。远则圣贤履之上世，近则丙吉、张子孺行之汉廷。故能振英声于百世，播不灭之遗风，不亦美哉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "然而时俗或异，风化不敦，而尚相诽谤，谓之臧否。记短则兼折其长，贬恶则并伐其善。悠悠者皆是，其可称乎。凡此之类，岂徒乖为君子之首道，将有危身累家之祸焉。悲夫。行之者不知忧其然，故害兴而莫之及也。斯既然矣，又有异焉。人皆见之而不能自迁。何则。务进者趋前而不顾后，荣贵者矜已而不待人，智不接愚，富不赈贫，贞士孤而不恤，贤者厄而不存。故田蚡以尊显致安国之金，淳于以贵势引方进之言。夫以韩、翟之操，为汉之名宰，然犹不能振一贫贤，荐一孤士，又况其下者乎。此禽息、史鱼所以专名于前，而莫继于后者也。故时敦俗美，则小人守正，利不能诱也。时否俗薄，虽君子为邪，义不能止也。何则。先进者既往而不反，后来者复习俗而追之，是以虚华盛而忠信微，刻薄稠而纯笃稀。斯盖《谷风》有“弃予”之叹，《伐木》有“鸟鸣”之悲矣。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "嗟乎。世士诚躬师孔圣之崇则，嘉楚严之美行，希李老之雅诲，思马援之所尚，鄙二宰之失度，美韩棱之抗正，贵丙、张之弘裕，贱时俗之诽谤，则道丰绩盛，名显身荣，载不刊之德，播不灭之声。然后知薄者之不足，厚者之有馀也。彼与草木俱朽，此与金石相倾，岂得同年而语，并日而谈哉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "穆又著《绝交论》，亦矫时之作。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "梁冀骄暴不悛，朝野嗟毒，穆以故吏，惧其衅积招祸，复奏记谏曰：",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "古之明君，必有辅德之臣，规谏之官，下至器物，铭书成败，以防遗失。故君有正道，臣有正路，从之如升堂，违之如赴壑。今明将军地有申伯之尊，位为群公之首，一日行善，天下归仁，终朝为恶，四海倾覆。顷者，官人俱匮，加以水虫为害。京师诸官费用增多，诏书发调或至十倍。各言官无见财，皆当出民，搒掠割剥，强令充足。公赋既重，私敛又深。牧守长吏，多非德选，贪聚无厌，遇人如虏，或绝命于箠楚之下，或自贼于迫切之求。又掠夺百姓，皆托之尊府。遂令将军结怨天下，吏人酸毒，道路叹嗟。昔秦政烦苛，百姓土崩，陈胜奋臂一呼，天下鼎沸，而面谀之臣，犹言安耳。讳恶不悛，卒至亡灭。昔永和之末，纲纪少弛，颇失人望。四五岁耳，而财空户散，下有离心。马免之徒乘敝而起，荆扬之间几成大患。幸赖顺烈皇后初政清静，内外同力，仅乃讨定。今百姓戚戚，困于永和，内非仁爱之心可得容忍，外非守国之计所宜久安也。夫将相大臣，均体元首，共舆而驰，同舟而济，舆倾舟覆，患实共之。岂可以去明即昧，履危自安，主孤时困，而莫之恤乎。宜时易宰守非其人者，减省第宅园池之费，拒绝郡国诸所奉送。内以自明，外解人惑，使挟奸之吏无所依托，司察之臣得尽耳目。宪度既张，远迩清壹，则将军身尊事显，德燿无穷。天道明察，无言不信，惟垂省览。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "冀不纳，而纵放日滋，遂复赂遗左右，交通宦者，任其子弟、宾客以为州郡要职。穆又奏记极谏，冀终不悟。报书云“如此，仆亦无一可邪”穆言切，然亦不甚罪也。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "永兴元年，河溢，漂害人庶数十万户，百姓荒馑，流移道路。冀州盗贼尤多，故擢穆为冀州刺史。州人有宦者三人为中常侍，并以檄谒穆。穆疾之，辞不相见。冀部令长闻穆济河，解印绶去者四十馀人。及到，奏劾诸郡，至有自杀者。以威略权宜，尽诛贼渠帅。举劾权贵，或乃死狱中。有宦者赵忠丧父，归葬安平，僭为玙璠、玉匣、偶人。穆闻之，下郡案验。吏畏其严明，遂发墓剖棺，陈尸出之，而收其家属。帝闻大怒，征穆诣廷尉，输作左校。太学书生刘陶等数千人诣阙上书讼穆曰：",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "伏见施刑徒朱穆，处公忧国，拜州之日，志清奸恶。诚以常待贵宠，父兄子弟布在州郡，竞为虎狼，噬食小人，故穆张理天网，补缀漏目，罗取残祸，以塞天意。由是内官咸共恚疾，谤讟烦兴，谗隙仍作，极其刑谪，输作左校。天下有识，皆以穆同勤禹、稷而被共、鲧之戾，若死者有知，则唐帝怒于崇山，重华忿于苍墓矣。当今中官近习，窃持国柄，手握王爵，口含天宪，运赏则使饿隶富于季孙，呼噏则令伊、颜化为桀、跖。而穆独亢然不顾身害。非恶荣而好辱，恶生而好死也，徒感王纲之不摄，惧天网之久失，故竭心怀忧，为上深计。臣愿黥首系趾，代穆校作。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "帝览其秦，乃赦之。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "穆居家数年，在朝诸公多有相推荐者，于是征拜尚书。穆既深疾宦官，及在台阁，旦夕共事，志欲除之。乃上疏曰“案汉故事，中常侍参选士人。建武以后，乃悉用宦者。自延平以来，浸益贵盛，假貂珰之饰，处常伯之任，天朝政事，一更其手，权倾海内，宠贵无极，子弟亲戚，并荷荣任，故放滥骄溢，莫能禁御。凶狡无行之徒，媚以求官，恃势怙宠之辈，渔食百姓，穷破天下，空竭小人。愚臣以为可悉罢省，遵复往初，率由旧章，更选海内清淳之士，明达国体者，以补其处。即陛下可为尧、舜之君，众僚皆为稷、契之臣，兆庶黎萌蒙被圣化矣”帝不纳。后穆因进见，口复陈曰“臣闻汉家旧典，置侍中、中常侍各一人，省尚书事，黄门侍郎一人，传发书奏，皆用姓族。自和熹太后以女主称制，不接公卿，乃以阉人为常侍，小黄门通命两宫。自此以来，权倾人主，穷困天下。宜皆罢遣，博选耆儒宿德，与参政事”帝怒，不应。穆伏不肯起。左右传出，良久乃趋而去。自此中官数因事称诏诋毁之。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "穆素刚，不得意，居无几，愤懑发疽。延熹六年，卒，时年六十四。禄仕数十年，蔬食布衣，家无馀财。公卿共表穆立节忠清，虔恭机密，守死善道，宜蒙旌宠。策诏褒述，追赠益州太守。所著论、策、奏、教、书、诗、记、嘲，凡二十篇。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "穆前在冀州，所辟用皆清德长者，多至公卿、州郡。子野，少有名节，仕至河南君。初，穆父卒，穆与诸儒考依古义，谥曰贞宣先生。及穆卒，蔡邕复与门人共述其体行，谥为文忠先生。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "论曰：朱穆见比周伤义，偏党毁俗，志抑朋游之私，遂著《绝交》之论。蔡邕以为穆贞而孤，又作《正交》而广其致焉。盖孔子称“上交不谄，下交不黩”，又曰“晏平仲善与人交”，子夏之门人亦问交于子张。故《易》明“断金”之义，《诗》载“宴朋”之谣。若夫文会辅仁，直谅多闻之友，时济其益，纻衣倾盖，弹冠结绶之夫，遂隆其好，斯固交者之方焉。至乃田、窦、卫、霍之游客，廉颇、翟公之门宾，进由势合，退因衰异。又专诸、荆卿之感激，侯生、豫子之投身，情为恩使，命缘义轻。皆以利害移心，怀德成节，非夫交照之本，未可语失得之原也，穆徒以友分少全，因绝同志之求。党侠生敝，而忘得朋之义。蔡氏贞孤之言，其为然也。古之善交者详矣。汉兴称王阳、贡禹、陈遵、张竦，中世有廉范、庆鸿、陈重、雷义云。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "乐恢字伯奇，京兆长陵人也。父亲，为县吏，得罪于令，收将杀之。恢年十一，常俯伏寺门，昼夜号泣。令闻而矜之，即解出亲。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "恢长好经学，事博士焦永，永为河东太守，恢随之官，闭庐精诵，不交人物。后永以事被考，诸弟子皆以通关被系，恢独曒然不污于法，遂笃志为名儒。性廉直介立，行不合己者，虽贵不与交。信阳侯阴就数致礼请恢，恢绝不答。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "后仕本郡吏，太守坐法诛，故人莫敢往，恢独奔丧行服，坐以抵罪。归，复为功曹，选举不阿，请托无所容。同郡杨政数众毁恢，后举政子为孝廉，由是乡里归之。辟司空牟融府。会蜀郡太守第五伦代融为司空，恢以与伦同郡，不肯留，荐颍川杜安而退。诸公多其行，连辟之，遂皆不应。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "后征拜议郎。会车骑将军窦宪出征匈奴，恢数上书谏争，朝廷称其忠。入为尚书仆射。是时河南尹王调、洛阳令李阜与窦宪厚善，纵舍自由。恢劾奏调、阜，并及司隶校尉。诸所刺举，无所回避，贵戚恶之。宪弟夏阳侯瑰欲往候恢，恢谢不与通。宪兄弟放纵，而忿其不附己。妻每谏恢曰“昔人有容身避害，何必以言取怨”恢汉曰“吾何忍素餐立人之朝乎”遂上疏谏曰“臣闻百王之失，皆由权移于下。大臣持国，常以势盛为咎。伏念先帝，圣德未永，早弃万国。陛下富于春秋，纂承大业，诸舅不宜干正王室，以示天下之私。经曰：天地乖互，众物夭伤。君臣失序，万人受殃。政失不救，其极不测。方今之宜，上以义自割，下以谦自引。四舅可长保爵土之荣，皇太后永无惭负宗庙之忧，诚策之上者也”书奏不省。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "时，窦太后临朝，和帝未亲万机，恢以意不得行，乃称疾气骸骨。诏赐钱，太医视疾。恢荐任城郭均、成阳高凤，而遂称笃。拜骑都尉，上书辞谢曰“仍受厚恩，无以报效。夫政在大夫，孔子所疾。世卿持权，《春秋》以戒。圣人恳恻，不虚言也。近世外戚富贵，必有骄溢之败。今陛下思慕山陵，未遑政事。诸舅宠盛，权行四方。若不能自损，诛罚必加。臣寿命垂尽，临死竭愚，惟蒙留神”诏听上印绶，乃归乡里。窦宪因是风厉州郡迫胁，恢遂饮药死。弟子缞绖挽者数百人，众庶痛伤之。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "后窦氏诛，帝始亲事，恢门生何融等上书陈恢忠节，除子己为郎中。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "何敞字文高，扶风平陵人也。其先家于汝阴。六世祖比干，学《尚书》于朝错，武帝时为廷尉正，与张汤同时。汤持法深而比干务仁恕，数与汤争，虽不能尽得，然所济活者以千数。后迁丹阳都尉，因徙居平陵。敞父宠，建武中为千乘都尉，以病免，遂隐居不仕。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "敞性公正。自以趣舍不合时务，每请召，常称疾不应。元和中，辟太尉宋由府，由待以殊礼。敞论议高。常引大体，多所匡正。司徒袁安亦深敬重之。是时京师及四方累有奇异鸟兽草木，言事者以为祥瑞。敞通经传，能为天官，意甚恶之。乃言于二公曰“夫瑞应依德而至，灾异缘政而生。故鸲鹆来巢，昭公有乾侯之厄。西狩获麟，孔子有两楹之殡。海鸟避风，臧文祀之，君子讥焉。今异鸟翔于殿屋，怪草生于庭际，不可不察”由、安惧然不敢答，居无何而肃宗崩。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "时，窦氏专政，外戚奢侈，赏赐过制，仓帑为虚。敞奏记由曰：",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "敞闻事君之义，进思尽忠，退思补过。历观世主时臣，无不各欲为化，垂之无穷，然而平和之政万无一者，盖以圣主贤臣不能相遭故也。今国家秉聪明之弘道，明公履晏晏之纯德，君臣相合，天下翕然，治平之化，有望于今。孔子曰“如有用我者，三年有成”今明公视事，出入再期，宜当克己，以酧四海之心。《礼》，一谷不升，则损服彻膳。天下不足，若已使然。而比年水旱，人不收获，凉州缘边，家被凶害，男子疲于战陈，妻女劳于转运，老幼孤寡，叹息相依，又中州内郡，公私屈竭，此实损膳节用之时，国恩覆载，赏赉过度，但闻腊赐，自郎官以上，公卿王侯以下，至于空竭帑藏，损耗国资。寻公家之用，皆百姓之力。明君赐赉，宜有品制，忠臣受赏，亦应有度，是以夏禹玄圭，周公束帛。今明公位尊任重，责深负大，上当匡正纲纪，下当济安元元，岂但空空无违而已哉。宜先正已以率群下，还所得赐，因陈得失，奏王侯就国，除苑囿之禁，节省浮费，赈恤穷孤，则恩泽下畅，黎庶悦豫，上天聪明，必有立应。使百姓歌诵，史官纪德，岂但子文逃禄，公仪退食之比哉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "由不能用。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "时齐殇王子都乡侯畅奔吊国忧，上书未报，侍中窦宪遂令人刺杀畅于城门屯卫之中，而主名不立。敞又说由曰“刘畅宗室肺府，茅土藩臣，来吊大忧，上书须报，亲在武卫，致此残酷。奉宪之吏，莫适讨捕，踪迹不显，主名不立。敞备数股肱，职典贼曹，故欲亲至发所，以纠其变，而二府以为故事三公不与贼盗。昔陈平生于征战之世，犹知宰相之分，云外镇四夷，内抚诸侯，使卿大夫各得其宜。今二府执事不深惟大义，惑于所闻，公纵奸慝，莫以为咎，惟明公运独见之明，昭然勿疑，敞不胜所见，请独奏案”由乃许焉。二府闻敞行，皆遣主者随之，于是推举具得事实，京师称其正。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "以高第拜侍御史。时遂以窦宪为车骑将军，大发军击匈奴，而诏使者为宪弟笃、景并起邸第，兴造劳役，百姓愁苦。敞上疏谏曰“臣闻匈奴之为桀逆久矣。平城之围，嫚书之耻，此二辱者，臣子所为捐躯而必死，高祖、吕后忍怒还忿，舍而不诛。伏惟皇太后秉文母之操，陛下履晏晏之姿，匈奴无逆节之罪，汉朝无可惭之耻，而盛春东作，兴动大役，元元怨恨，咸怀不悦。而猥复为卫尉笃、奉车都尉景缮修馆第，弥街绝里，臣虽斗筲之人，诚窃怀怪，以为笃、景亲近贵臣，当为百僚表仪。今众军在道，朝廷焦唇，百姓愁若，县官无用，而遽起大第，崇饰玩好，非所以垂令德，示无穷也。宜且罢工匠，专忧北边，恤人之困”书奏不省。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "后拜为尚书，复止封事曰：",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "夫忠臣忧世，犯主严颜，讥刺贵臣，至以杀身灭家而犹为之者，何邪。君臣义重，有不得已也。臣伏见往事，国之危乱，家之将凶，皆有所由，较然易知。昔郑武妾之幸叔段，卫庄公之宠州吁，爱而不都，终至凶戾。由是观之，爱子若此，犹饑而食之以毒，适所以害之也。伏见大将军宪，始遭大忧，公卿比奏，欲令典干国事。宪深执谦退，固辞盛位，恳恳勤勤，言之深至，天下闻之，莫不悦喜。今逾年无几，大礼未终，卒然中改，兄弟专朝。宪秉三军之重，笃、景总官卫之权，而虐用百姓，奢侈僭逼，诛戮无罪，肆心自快。今者论议凶凶，咸谓叔段、州吁复生于汉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "臣观公卿怀持两端，不肯极言者，以为宪等若有匪懈之志，则己受吉甫褒申伯之功，如宪等陷于罪辜，则自取陈平、周勃顺吕后之权，终不以宪等吉凶为忧也。臣敞区区，诚欲计策两安，绝其绵绵，塞其涓涓，上不欲令皇太后损文母之号，陛下有誓泉之讥，下使宪等得长保其福祐。然臧获之谋，上安主父，下存主母，犹不免于严怒。臣伏惟累祖蒙恩，至臣八世，复以愚陋，旬年之间，历显位，备机近，每念厚德，忽然忘生。虽知言必夷灭，而冒死自尽者，诚不忍目见其祸而怀默苟全。驸马都尉瑰，虽在弱冠，有不隐之忠，比请退身，愿抑家权。可与参谋，听顺其意，诚宗庙至计，窦氏之福。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "敞数切谏，言诸窦罪过，宪等深怨之。时济南王康尊贵骄甚，宪乃白出敞为济南太傅。敞至国，辅康以道义，数引法度谏正之，康敬礼焉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "岁馀，迁汝南太守。敞疾文俗吏以苛刻求当时名誉，故在职以宽和为政。立春日，常召督邮还府，分遣儒术大吏案行属县，显孝悌有义行者。及举冤狱，以《春秋》义断之。是以郡中无怨声，百姓化其恩礼。其出居者，皆归养其父母，追行丧服，推财相让者二百许人。置立礼官，不任文吏。又修理鲷阳旧渠，百姓赖其利，垦田增三万馀顷。吏人共刻石，颂敞功德。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "及窦氏败，有司奏敞子与夏阳侯瑰厚善，坐免官。永元十二年复征，三迁五官中郎将。常忿疾中常侍蔡伦，伦深憾之。元兴元年，敞以祠庙严肃，微疾不斋，后邓皇后上太傅禹冢，敞起随百官会，伦因奏敞祚病，坐抵罪。卒于家。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "论曰：永元之际，天子幼弱，太后临朝，窦氏凭盛戚之权，将有吕、霍之变。幸汉德未衰，大臣方忠，袁、任二公正色立朝，乐、何之徒抗议柱下，故能挟幼主之断，剿奸回之逼。不然，国家危矣。夫窦氏之间，惟何敞可以免，而特以子失交之故废黜，不显大位。惜乎，过矣哉。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十三·朱乐何列传第三十三",
    "text": "赞曰“朱生受寄，诚不愆义。公叔壁梁，允纳明刺。绝交面朋，崇厚浮伪。恢举谤己，敞非祥瑞。永言国逼，甘心强诐。",
    "chapter_url": "https://duguoxue.com/ershisishi/3356.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "邓彪字智伯，南阳新野人，太傅禹之宗也。父邯，中兴初以功封鄳侯，仕至勃海太守。彪少励志，修孝行。父卒，让国于异母弟荆凤，显宗高其节，下诏许焉。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "后仕州郡，辟公府，五迁桂阳太守。永平十七年，征入为太仆。数年，丧后母，辞疾乞身，诏以光禄大夫行服。服竟，拜奉车都尉，迁大司农。数月，代鲍昱为太尉。彪在位清白，为百僚式。视事四年，以疾乞骸骨。元和元年，赐策罢，赠钱三十万，在所以二千石奉终其身。又诏太常四时致宗庙之胙，河南尹遣丞存问，常以八月旦奉羊、酒。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "和帝即位，以彪为太傅，录尚书事，赐爵关内侯。永元初，窦氏专权骄纵，朝廷多有谏争，而彪在位修身而已，不能有所匡正。又尝奏免御史中丞周纡，纡前失窦氏旨，故颇以此致讥，然当时宗其礼让。及窦氏诛，以老病上还枢机职，诏赐养牛、酒而许焉。五年春，薨于位，天子新临吊临。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "张禹字伯达，赵国襄国人也。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "祖父况族姊为皇祖考夫人，数往来南顿，见光武。光武为大司马，过邯郸，况为郡吏，谒见光武。光武大喜，曰“乃今得我大舅乎”因与俱北，到高邑，以为元氏令。迁涿郡太守。后为常山关长。会赤眉攻关城，况战殁。父歆，初以报仇逃亡，后仕为淮阳相，终于汲令。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "禹性笃厚节俭。父卒，汲吏人赙送前后数百万，悉无所受。又以田宅推与伯父，身自寄止。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "永平八年，举孝廉，稍迁。建初中，拜杨州刺史。当过江行部，中上人皆以江有子胥之神，难于济涉。禹将度，吏固请不听。禹厉言曰“子胥如有灵，知吾志在理察枉讼，岂危我哉”遂鼓楫而过。历行郡邑，深幽之处莫不毕到，亲录囚徒，多所明举。吏民希见使者，人怀喜悦，怨德美恶，莫不自归焉。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "元和二年，转兖州刺史，亦有清平称。三年，迁下邳相。徐县北界有蒲阳坡，傍多良田，而堙废莫修。禹为开水门，通引灌溉，遂成孰田数百顷。劝率吏民，假与种粮，亲自勉劳，遂大收谷实。邻郡贫者归之千馀户，室庐相属，其下成市。后岁至垦千馀顷，民用温给。功曹史戴闰，故太尉掾也，权动郡内。有小谴，禹令自致徐狱，然后正其法。自长史以下，莫不震肃。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "永元六年，入为大司农，拜太尉，和帝甚礼之。十五年，南巡祠园庙，禹以太尉兼卫尉留守。闻车驾当进幸江陵，以为不宜冒险远，驿马上谏。诏报曰“祠谒既讫，当南礼大江，会得君奏，临汉回舆而旋”及行还，禹持蒙赏赐。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "延平元年，迁为太傅，录尚书事。邓太后以殇帝初育，欲令重臣居禁内，乃诏禹舍宫中。给帷帐床褥，太官朝夕进食，五日一归府。每朝见，特赞，与三公绝席。禹上言“方谅暗密静之时，不宜依常有事于苑囿。其广成、上林空地，宜用以假贫民”太后从之。及安帝即位，数上疾乞身。诏遣小黄门问疾，赐牛一头，酒十斛，劝令就第。其钱布、刀剑、衣物，前后累至。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "永初元年，以定策功封安乡侯，食邑千二百户，与太尉徐防、司空尹勤同日俱封。其秋，以寇贼水雨策免防、勤，而禹不自安，上书乞骸骨，更拜太尉。四年，新野君病，皇太后车驾幸其第。禹与司徒夏勤、司空张敏俱上表言“新野君不安，车驾连日宿止，臣等诚窃惶惧。臣闻王者动设先置，止则交戟，清道而后行，清室而后御，离宫不宿，所以重宿卫也。陛下体烝烝之至孝，亲省方药，恩情发中，久处单外，百官露止，议者所不安。宜且还宫，上为宗庙社稷，下为万国子民”比三上，固争，乃还宫。后连岁灾荒，府藏空虚，禹上疏求入三岁租税，以助郡国禀假。诏许之。五年，以阴阳不和策免。七年，卒于家。使者吊祭。除小子曜为郎中。长子盛嗣。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "徐防字谒卿，沛国铚人也。祖父宣，为讲学大夫，以《易》教授王莽。父宪，亦传宣业。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "防少习父祖学，永平中，举孝廉，除为郎。防体貌矜严，占对可观，显宗异之，特补尚书郎。职典枢机，周密畏慎，奉事二帝，未尝有过。和帝时，稍迁司隶校尉，出为魏郡太守。永元十年，迁少府、大司农。防勤晓政事，所在有迹。十四年，拜司空。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "防以《五经》久远，圣意难明，宜为章句，以悟后学。上疏曰：",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "臣闻《诗》、《书》、《礼》、《乐》，定自孔子。发明章句，始于子夏。其后诸家分析，各有异说。汉承乱秦，经典废绝，本文略存，或无章句。收拾缺遗，建立明经，博征儒术，开置太学。孔圣既远，微旨将绝，故立博士十有四家，设甲乙之科，以勉劝学者，所以示人好恶，改敝就善者也。伏见太学试博士弟子，皆以意说，不修家法，私相容隐，开生奸路。每有策试，辄兴诤讼，论议纷错，互相是非。孔子称“述而不作”，又曰“吾犹及史之阙文”，疾史有所不知而不肯阙也。今不依章句，妄生穿凿，以遵师为非义，意说为得理，轻侮道术，浸以成俗，诚非诏书实选本意。改薄从忠，三代常道，专精务本，儒学所先。臣以为博士及甲乙策试，宜从其家章句，开五十难以试之。解释多者为上第，引文明者为高说：若不依先师，义有相伐，皆正以为非。《五经》各取上第六人，《论语》不宜谢策。虽所失或久，差可矫革。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "诏书下公卿，皆从防言。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "十六年，拜为司徒。延平元年，迁太尉，与太傅张禹参录尚书事，数受赏赐，甚见优宠。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "安帝即位，以定策封龙乡侯。食邑千一百户。其年以灾异寇贼策免，就国。凡三公以灾异策免，始自防也。防卒，子衡当嗣，让封于其弟崇。数岁，不得已，乃出就爵云。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "张敏字伯达，河间鄚人也。建初二年，举孝廉，四迁，五年，为尚书。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "建初中，有人侮辱人父者，而其子杀之，肃宗贳其死刑而降宥之，自后因以为比。是时遂定其议，以为《轻侮法》。敏驳议曰：",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "夫《轻侮》之法，先帝一切之恩，不有成科班之律令也。夫死生之决，宜从上下，犹天之四时，有生有杀。若开相容恕，著为定法者，则是故设奸萌，生长罪隙。孔子曰“民可使由之，不可使知之”《春秋》之义，子不报仇，非子也。而法令不为之减者，以相杀之路不可开故也。今托义者得减，妄杀者有差，使执宪之吏得设巧诈，非所以导“在丑不争”之义。又《轻侮》之比，浸以繁滋，至有四五百科，转相顾望，弥复增甚，难以垂之万载。臣闻师言“救文莫如质”故高帝去烦苛之法，为三章之约。建初诏书，有改于古者，可下三公、廷尉蠲除其敝。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "议寝不省。敏复上疏曰：",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "臣敏蒙恩，特见拔擢，愚心所不晓，迷意所不解，诚不敢苟随众议。臣伏见孔子垂经典，皋陶造法律，原其本意，皆欲禁民为非也。未晓《轻侮》之法将以何禁。必不能使不相轻侮，而更开相杀之路，执宪之吏复容其奸枉。议者或曰“平法当先论生”臣愚以为天地之性，唯人为贵，杀人者死，三代通制。今欲趣生，反开杀路，一人不死，天下受敝。记曰“利一害百，人去城郭”夫春生秋杀，天道之常。春一物枯即为灾，秋一物华即为异。王者承天地，顺四时，法圣人，从经律。愿陛下留意下民，考寻利害，广令平议，天下幸甚。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "和帝从之。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "九年，拜司隶校尉。视事二岁，迁汝南太守。清约不烦，用刑平正，有理能名。坐事免。延平元年，拜议郎，再迁颍川太守。永初元年，征拜司空，在位奉法而已。视事三岁，以病乞身，不听。六年春，行大射礼，陪位顿仆，乃策罢之。因病笃，卒于家。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "胡广字伯始，南郡华容人也。六世祖刚，清高有志节。平帝时，大司徒马宫辟之。值王莽居摄，刚解其衣冠，县府门而去，遂亡命交阯，隐于屠肆之间。后莽败，乃归乡里。父贡，交阯都尉。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "广少孤贫，亲执家苦。长大，随辈入郡为散吏。太守法雄之子真，从家来省其父。真颇知人。会岁终应举，雄敕真助其求才。雄因大会诸吏，真自于牖间密占察之，乃指广以白雄，遂察孝廉。既到京师，试以章奏，安帝以广为天下第一。旬月拜尚书郎，五迁尚书仆射。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "顺帝欲立皇后，而贵人有宠者四人，莫知所建，议欲探筹，以神定选。广与尚书郭虔、史敞上疏谏曰“窃见诏书以立后事大，谦不自专，欲假之筹策，决疑灵神。篇籍所记，祖宗典故，未尝有也。恃神任筮，既不必当贤。就值其人，犹非德选。夫岐嶷形于自然，伣天必有异表。宜参良家，简求有德，德同以年，年钧以貌，稽之典经，断之圣虑。政令犹汗，往而不反。诏文一下，形之四方。臣职在拾遗，忧深责重，是以焦心，冒昧陈闻”帝从之，以梁贵人良家子，定立为皇后。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "时，尚书令左雄议改察举之制，限年四十以上，儒者试经学，文吏试章奏。广复与敞、虔止书驳之，曰：",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "臣闻君以兼览博照为德，臣以献可替否为忠。《书》载稽疑，谋及卿士。《诗》美先人，询于刍荛。国有大政，必议之于前训，咨之于故老，是以虑无失策，举无过事，窃见尚书令左雄议郡举孝廉，皆限年四十以上，诸生试章句，文吏试笺奏。明诏既许，复令臣等得与相参。窃惟王命之重，载在篇典，当令县于日月，固于金石，遗则百王，施之万世。《诗》云“天难谌斯，不易惟王”可不慎与。盖选举因才，无拘定制。六奇之策，不出经学。郑、阿之政，非必章奏。甘、奇显用，年乖强仕。终、贾扬声，亦在弱冠。汉承周、秦，兼览殷、夏，祖德师经，参杂霸轨，圣主贤臣，世以致理，贡举之制，莫或回革。今以一臣之言，划戾旧章，便利未明，众心不厌。矫枉变常，政之所重，而不访台司，不谋卿士。若事下之后，议者剥异，异之则朝失其便，同之则王言已行。臣愚以为可宣下百官，参其同异，然后览择胜否，详采厥衷。敢以瞽言，冒干天禁，惟陛下纳焉。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "帝不从。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "时，陈留郡缺职，尚书史敞等荐广。曰“臣闻德以旌贤，爵以建事，明试以功《典谟》所美，五服五章，天秩所作，是以臣竭其忠，君丰其宠，举不失德，下忘其死。窃见尚书仆射胡广，体真履规，谦虚温雅，博物洽闻，探赜穷理，《六经》典奥，旧章宪式，无所不览。柔而不犯，文而有礼，忠贞之性，忧公如家。不矜其能，不伐其劳，翼翼周慎，行靡玷漏。密勿夙夜，十有馀年，心不外顾，志不苟进。臣等窃以为广在尚书，劬劳日久，后母年老，既蒙简照，宜试职千里，匡宁方国。陈留近郡，今太守任缺。广才略深茂，堪能拨烦，愿以参选，纪纲颓俗，使束脩守善，有所劝仰”",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "广典机事十年，出为济阴太守，以举吏不实免。复为汝南太守，入拜大司农。汉安元年，迁司徒。质帝崩，代李固为太尉，录尚书事。以定策立桓帝，封育阳安乐乡侯。以病逊位。又拜司空，告老致仕。寻以特进征拜太常，迁太尉，以日食免。复为太常，拜太尉。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "延熹二年，大将军梁冀诛，广与司徒韩縯、司空孙朗坐不卫宫，皆减死一等，夺爵土，免为庶人。后拜太中大夫、太常。九年，复拜司徒。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "灵帝立，与太傅陈蕃参录尚书事，复封故国。以病自乞。会蕃被诛，代为太傅，总录如故。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "时年已八十，而心力克壮，继母在堂，朝夕瞻省，傍无几杖，言不称老。及母卒，居丧尽哀，率礼无愆。性温柔谨素，常逊言恭色。达练事体，明解朝章。虽无謇直之风，屡有补阙之益。故京师谚曰“万事不理问伯始，天下中庸有胡公”及共李固定策，大议不全，又与中常侍丁肃婚姻，以此讥毁于时。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "自在公台三十馀年，历事六帝，礼任甚优，每逊位辞病，及免退田里，未尝满岁，辄复升时。凡一履司空，再作司徒，三登太尉，又为太傅。其所辟命，皆天下名士。与故吏陈蕃、李咸并为三司。蕃等每朝会，辄称疾避广，时人荣之。年八十二，熹平元年薨。使五官中朗将持节奉策赠太傅、安乐乡侯印绶，给东园梓器，谒者护丧事，赐冢茔于原陵，谥文恭侯，拜家一人为郎中。故吏自公、卿、大夫、博士、议郎以下数百人，皆缞绖殡位，自终及葬。汉兴以来，人臣之盛，未尝有也。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "初，杨雄依《虞箴》作《十二州二十五官箴》，其九箴亡阙，后涿郡崔骃及子瑗又临邑侯刘騊駼增补十六篇，广复继作四篇，文甚典美。乃悉撰次首目，为之解释，名曰《百官箴》，凡四十八篇。其馀所著诗、赋、铭、颂、箴、吊及诸解诂，凡二十篇。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "熹平六年，灵帝思感旧德，乃图画广及太尉黄琼于省内，诏议郎蔡邕为其颂云。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "论曰：爵任之于人重矣，全丧之于生大矣。怀禄以图存者，仕子之桓情。审能而就列者，出身之常体。大纡于物则非己，直于志则犯俗，辞其艰则乖义，徇其节则失身。统之，方轨易因，险涂难御。故昔人明慎于所受之分，迟迟于岐路之间也。如令志行无牵于物，临生不先其存，后世何贬焉。古人以宴安为戒，岂数公之谓乎。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十四·邓张徐张胡列传第三十四",
    "text": "赞曰：邓、张作傅，无咎无誉。敏正疑律，防议章句，胡公庸庸，饰情恭貌。朝章虽理，据正或桡。",
    "chapter_url": "https://duguoxue.com/ershisishi/3357.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "袁安字邵公，汝南汝阳人也。祖父良，习《孟氏易》，平帝时举明经，为太子舍人。建武初，至成武令。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "安少传良学。为人严重有威，见敬于州里。初为县功曹，奉檄诣从事，从事因安致书于令。安曰“公事自有邮驿，私请则非功曹所持”辞不肯受，从事惧然而止。后举孝廉，除阴平长、任城令，所在吏人畏而爱之。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "永平十三年，楚王英谋为逆，事下郡复考。明年，三府举安能理剧，拜楚郡太守。是时英辞所连及系者数千人，显宗怒甚，吏案之急，迫痛自诬，死者甚众。安到郡，不入府，先往案狱，理其无明验者，条上出之。府丞掾史皆叩头争，以为阿附反虏，法与同罪，不可。安曰“如有不合，太守自当坐之，不以相及也”遂分别具奏。帝感悟，即报许，得出者四百馀家。岁馀，征为河南尹。政号严明，然未曾以臧罪鞠人。常称曰“凡学仕者，高则望宰相，下则希牧守。锢人于圣世，尹所不忍为也”闻之者皆感激自励。在职十年，京师肃然，名重朝廷。建初八年，迁太仆。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "元和二年，武威太守孟云上书“北虏既已和亲，而南部复往抄掠，北单于谓汉欺之，谋欲犯边。宜还其生口，以安慰之”诏百官议朝堂。公卿皆言夷狄谲诈，求欲无厌，既得生口，当复妄自夸大，不可开许。安独曰“北虏遣使奉献和亲，有得边生口者，辄以归汉，此明其畏威，而非先违约也。云以大臣典边，不宜负信于戎狄，还之足示中国优贷，而使边人得安，诚便”司徒桓虞改议从安。太尉郑弘、司空第五伦皆恨之。弘因大言激励虞曰“诸言当还生口者，皆为不忠”虞廷叱之，伦及大鸿胪韦彪各作色变容，司隶校尉举奏，安等皆上印绶谢。肃宗诏报曰“久议沉滞，各有所志。盖事以议从，策由众定，訚訚衎衎，得礼之容，寝嘿抑心，更非朝廷之福。君何尤而深谢。其各冠履”帝竟从安议。明年，代第五伦为司空。章和元年，代桓虞为司徒。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "和帝即位，窦太后临朝，后兄车骑将军宪北击匈奴，安与太尉宋由、司空任隗及九卿诣朝堂上书谏，以为匈奴不犯边塞，而无故劳师远涉，损费国用，徼功万里，非社稷之计。书连上辄寝。宋由惧，遂不敢复署议，而诸卿稍自引止。惟安独与任隗守正不移，至免冠朝堂固争者十上。太后不听，众皆为之危惧，安正色自若。窦宪既出，而弟卫尉笃、执金吾景各专威权，公于京师使客遮道夺人财物。景又擅使乘驿施檄缘边诸郡，发突骑及善骑射有才力者，渔阳、雁门、上谷三郡各遣吏将送诣景第。有司畏惮，莫敢言者。安乃劾景擅发边兵，惊惑吏人，二千石不待符信而辄承景檄，当伏显诛。又奏司隶校尉、河南尹阿附贵戚，无尽节之义，请免官案罪。并寝不报。宪、景等日益横，尽树其亲党宾客于名都大郡，皆赋敛吏人，更相赂遗，其馀州郡，亦复望风从之。安与任隗举奏诸二千石，又它所连及贬秩免官者四十馀人，窦氏大恨。但安、隗素行高，亦未有以害之。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "时，窦宪复出屯武威。明年，北单于为耿夔所破，遁走乌孙，塞北地空，馀部不知所属。宪日矜己功，欲结恩北虏，乃上立降者左鹿蠡王阿佟为北单于，置中郎将领护，如南单于故事。事下公卿议，太尉宋由、太常丁鸿、光禄勋耿秉等十人议可许。安与任隗奏，以为“光武招怀南虏，非谓可永安内地，正以权时之算，可得扞御北狄故也。今朔漠既定，宜令南单于反其北庭，并领降众，无缘复更立阿佟，以增国费”。宗正刘方、大司农尹睦同安议。事奏，未以时定。安惧宪计遂行，乃独上封事曰：",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "臣闻功有难图，不可豫见。事有易断，较然不疑。伏惟光武皇帝本所以立南单于者，欲安南定北之策也，恩德甚备，故匈奴遂分，边境无患。孝明皇帝奉承先意，不敢失坠，赫然命将，爰伐塞北。至乎章和之初，降者十馀万人，议者欲置之滨塞，东至辽东，太尉宋由、光禄勋耿秉皆以为失南单于心，不可，先帝从之。陛下奉承洪业，大开疆宇，大将军远师讨伐，席卷北庭，此诚宣明祖宗，崇立弘勋者也。宜审其终，以成厥初。伏念南单于屯，先父举众归德，自蒙恩以来，四十馀年。三帝积累，以遗陛下。陛下深宜尊述先志，成就其业。况屯首唱大谋，空尽北虏，辍而弗图，更立新降，以一朝之计，违二世之规，失信于所养，建立于无功。由、秉实知旧议，而欲背弃先恩。夫言行君子之枢机，赏罚理国之纲纪。《论语》曰“言忠信，行笃敬，虽蛮貊行焉”今若失信于一屯，则百蛮不敢复保誓矣。又乌桓、鲜卑新杀北单于，凡人之情，咸畏仇雠，今立其弟，则二虏怀怨。兵、食可废，信不可去。且汉故事，供给南单于费直岁一亿九十馀万，西域岁七千四百八十万。今北庭弥远，其费过倍，是乃空尽天下，而非建策之要也。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "诏下其议，安又与宪更相难折。宪险急负势，言辞骄讦，至诋毁安，称光武诛韩歆、戴涉故事，安终不移。宪竟立匈奴降者右鹿蠡王於除鞬为单于，后遂反叛，卒和安策。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "安以天子幼弱，外戚擅权，每朝会进见，及与公卿言国家事，未尝不噫呜流涕。自天子及大臣皆恃赖之。四年春，薨，朝廷痛惜焉。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "后数月，窦氏败，帝始亲万机，追思前议者邪正之节，乃除安子赏为郎。策免宋由，以尹睦为太尉，刘方为司空。睦，河南人，薨于位。方，平原人，后坐事免归，自杀。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "初，安父没，母使安访求葬地，道逢三书生，问安何之，安为言其故，生乃指一处，云“葬此地，当世为上公”。须臾不见，安异之。于是遂葬其所占之地，故累世隆盛焉。安子京、敞最知名。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "京字仲誉。习《孟氏易》，作《难记》三十万言。初拜郎中，稍迁侍中，出为蜀郡太守。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "子彭，字伯楚。少传父业，历广汉、南阳太守。顺帝初，为光禄勋，行至清，为吏粗袍粝食，终于议郎。尚书胡广等追表其有清洁之美，比前朝贡禹、第五伦。未蒙显赠，当时皆嗟叹之。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "彭弟汤，字仲河，少传家学，诸儒称其节，多历显位。桓帝初为司空，以豫议定策封安国亭侯，食邑五百户。累迁司徒、太尉，以灾异策免。卒，谥曰康侯。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "汤长子成，左中郎将。早卒，次子逢嗣。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "逢字周阳，以累世三公子，宽厚笃信，著称于时。灵帝立，逢以太仆豫议，增封三百户。后为司空，卒于执金吾。朝廷以逢尝为三老，特优礼之，赐以珠画特诏秘器，饭含珠玉二十六品，使五官中郎将持节奉策，赠以车骑将军印绶，加号特进，谥曰宣文侯。子基嗣，位至太仆。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "逢弟隗，少历显官，先逢为三公。时中党侍袁赦，隗之宗也，用事于中。以逢、隗世宰相家，惟崇以为外援。故袁氏贵宠于世，富奢甚，不与它公族同。献帝初，隗为太傅。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "成子绍，逢子术，自有传。董卓忿绍、术背己，遂诛隗及术兄基等男女二十馀人。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "敞字叔平，少传《易经》教授，以父任为太子舍人。和帝时，历位将军、大夫、侍中，出为东郡太守，征拜太仆、光禄勋。无初三年，代刘恺为司空。明年，坐子与尚书郎张俊交通，漏泄省中语，策免。敞廉劲不阿权贵，失邓氏旨，遂自杀。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "张俊者，蜀郡人，有才能，与兄龛并为尚书郎，年少励锋气。朗朱济、丁盛立行不修，俊欲举奏之，二人闻，恐，因郎陈重、雷义往请俊，俊不听，因共私赂侍史，使求俊短，得其私书与敞子，遂封上之，皆下狱，当死。俊自狱中占狱吏上书自讼，书奏而俊狱已报。廷尉将出谷门，临行刑，邓太后诏驰骑以减死论。俊假名上书谢曰：",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "臣孤恩负义，自陷重刑，情断意讫，无所复望。廷尉鞠遣，欧刀在前，棺絮在后，魂魄飞扬，形容已枯。陛下圣泽，以臣尝在近密，识其状貌，伤其眼目，留心曲虑，特加遍覆。丧车复还，白骨更肉，披棺发椁，起见白日。天地父母能生臣俊，不能使臣俊当死复生。陛下德过天地，恩重父母，诚非臣俊破碎骸骨，举宗腐烂，所报万一。臣俊徒也，不得上书。不胜去死就生，惊喜踊跃，触冒拜章。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "当时皆哀其文。朝廷由此薄敞罪而隐其死，以三公礼葬之，复其官。子盱。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "盱后至光禄勋。时大将军梁冀擅朝，内外莫不阿附，惟盱与廷尉邯郸义正身自守，及桓帝诛冀，使盱持节收其印绶，事已具《梁冀传》。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "闳字夏甫，彭之孙也。少励操行，苦身修节。父贺，为彭城相。闳往省谒，变名姓，徒行无旅。既至府门，连日吏不为通，会阿母出，见闳惊，入白夫人，乃密呼见。既而辞去，驾遣车送之，闳称眩疾不肯乘，反，郡界无知者，及贺卒郡，闳兄弟迎丧，不受赙赠，缞绖扶柩，冒犯寒露，体貌枯毁，手足血流，见者莫不伤之。服阕，累征聘举召，皆不应。居处仄陋，以耕学为业。从父逢、隗并贵盛，数馈之，无所受。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "闳见时方险乱，而家门富盛，常对兄弟叹曰“吾先公福祚，后世不能以德守之，而竞为骄奢，与乱世争权，此即晋之三郤矣”延熹末，党事将作，闳遂散发绝世，欲投迹深林。以母老不宜远遁，乃筑土室，四周于庭，不为户，自牖纳饮食而已。旦于室中东向拜母。母思闳，时往就视，母去，便自掩闭，兄弟妻子莫得见也。及母殁，不为制服设位，时莫能名，或以为狂生。潜身十八年，黄巾贼起，攻没郡县，百姓惊散，闳诵经不移。贼相约语不入其闾，乡人就闳避难，皆得全免。年五十七，卒于土室。二弟忠、弘，节操皆亚于闳。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "忠字正甫，与同郡范滂为友，俱证党事得释，语在《滂传》。初平中，为沛相，乘苇车到官，以清亮称。及天下大乱，忠弃官客会稽上虞。夜见太守王朗徒从整饰，心嫌之，遂称病自绝。后孙策破会稽，忠等浮海南投交阯。献帝都许，征为卫尉，未到，卒。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "弘字邵甫，耻其门族贵势，乃变姓名，徒步师门，不应征辟，终于家。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "忠子袐，为郡门下议生。黄巾起，袐从太守赵谦击之，军败，袐与功曹封观等七人以身扞刃，皆死于陈，谦以得免。诏袐等门闾号曰“七贤”。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "封观者，有志节，当举孝廉，以兄名位未显，耻先受之，遂称风疾，喑不能言。火起观屋，徐出避之，忍而不告。后数年，兄得举，观乃称损而仕郡焉。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "论曰：陈平多阴谋，而知其后必废。邴吉有阴德，夏侯胜识其当封及子孙。终陈掌不侯，而邴昌绍国，虽有不类，未可致诘，其大致归然矣。袁公窦氏之间，乃情帝室，引义雅正，可谓王臣之烈。及其理楚狱，未尝鞫人于臧罪，其仁心足以覃乎后昆。子孙之盛，不亦宜乎。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "张酺字孟侯，汝南细阳人，赵王张敖之后也。敖子寿，封细阳之池阳乡，后废，因家焉。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "酺少从祖父充受《尚书》，能传其业，又事太常桓荣。勤力不怠，聚徒以百数。永平九年，显宗为四姓小侯开学于南宫，置《五经》师。酺以《尚书》教授，数讲于御前，以论难当意，除为郎，赐车马衣裳，遂令入授皇太子。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "酺为人质直，守经义，每侍讲间隙，数有匡正之辞，以严见惮。及肃宗即位，擢酺为侍中、虎贲中郎将。数月，出为东郡太守。酺自以尝经亲近，未悟见出，意不自得，上疏辞曰“臣愚以经术给事左右，少不更职，不晓文法，猥当剖符典郡，班政千里，必有负恩辱位之咎。臣窃私自分，殊不虑出城阙，冀蒙留恩，托备冗官，群僚所不安，耳目所闻见，不敢避好丑”诏报曰“经云：身虽在外，乃心不离王室。典城临民，益所以报效也，好丑必上，不在远近。今赐装钱三十万，其亟之官”酺虽儒者，而性刚断。下车擢用义勇，搏击豪强。长吏有杀盗徒者，酺辄案之，以为令长受臧，犹不至死，盗徒皆饑寒佣保，何足穷其法乎。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "郡吏王青者，祖父翁，与前太守翟义起兵攻王莽，及义败，馀众悉降，翁独守节力战，莽遂燔烧之。父隆，建武初为都尉功曹，青为小史。与父俱从都尉行县，道遇贼，隆以身卫全都尉，遂死于难。青亦被矢贯咽，音声流渴。前郡守以青身有金夷，竟不能举。酺见之，叹息曰“岂有一门忠义而爵赏不及乎”遂擢用极右曹，乃上疏荐青三世死节，宜蒙显异。奏下三公，由此为司空所辟。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "由酺出后，帝每见诸王师傅，常言“张酺前入侍讲，屡有谏正，訚訚恻恻，出于诚心，可谓有史鱼之风矣”元和二年，东巡狩，幸东郡，引酺及门生并郡县掾史并会庭中。帝先备弟子之仪，使酺讲《尚书》一篇，然后修君臣之礼。赏赐殊特，莫不沾洽。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "酺视事十五年，和帝初，迁魏郡太守。郡人郑据时为司隶校尉，奏免执金吾窦景。景后复位，遣掾夏猛私谢酺曰“郑据小人，为所侵冤。闻其儿为吏，放纵狼藉。取是曹子一人，足以惊百”酺大怒，即收猛系狱，檄言执金吾府，疑猛与据子不平，矫称卿意，以报私仇。会有赎罪令，猛乃得出。顷之，征入为河南尹。窦景家人复击伤市卒，吏捕得之，景怒，遣缇骑侯海等五百人欧伤市丞。酺部吏杨章等穷究，正海罪，徙朔方。景忿怨，乃移书辟章等六人为执金吾吏，欲因报之。章等惶恐，入白酺，愿自引臧罪，以辞景命。酺即上言其状。窦太后诏报“自今执金吾辟吏，皆勿遣”",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "及窦氏败，酺乃上疏曰“臣实愚蠢，不及大体，以为窦氏虽伏厥辜，而罪刑未著，后世不见其事，但闻其诛，非所以垂示国典，贻之将来。宜下理官，与天下平之。方宪等宠贵，群臣阿附唯恐不及，皆言宪受顾命之托，怀伊、吕之忠，至乃复比邓夫人于文母。今严威既行，皆言当死，不复顾其前后，考折厥衷。臣伏见夏阳侯瑰，每存忠善，前与臣言，常有尽节之心，检敕宾客，未尝犯法。臣闻王政骨肉之刑，有三宥之义，过厚不过薄。今议者为瑰选严能相，恐其迫切，必不完免，宜裁加贷宥，以崇厚德”和帝感酺言，徙瑰封，就国而已。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "永元五年，迁酺为太仆。数月，代尹睦为太尉。数上疏以疾乞身，荐魏郡太守徐防自代。帝不许，使中黄门问病，加以珍羞，赐钱三十万。酺遂称笃。时子蕃以郎侍讲，帝因令小黄门敕蕃曰“阴阳不和，万人失所，朝廷望公思惟得失，与国同心，而托病自洁，求去重任，谁当与吾同忧责者。非有望地断金也。司徒固疾，司空年老，公其伛偻，勿露所敕”酺皇恐诣阙谢，还复视事。酺虽在公位，而父常居田里，酺每有迁职，辄一诣京师。尝来候酺，适会岁节，公卿罢朝，俱诣酺府奉酒上寿，极欢卒日，众人皆庆羡之。及父卒，既葬，诏遣使赍牛、酒为释服。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "后以事与司隶校尉晏称会于朝堂，酺从容谓称曰“三府辟吏，多非其人”称归，即奏令三府各实其掾史。酺本以私言，不意称奏之，甚怀恨。会复共谢阙下，酺因责让于称，称辞语不顺，酺怒，遂廷叱之，称乃劾奏酺有怨言。天子以酺先帝师，有诏公卿、博士、朝臣会议。司徒吕盖奏酺位居三司，知公门有仪，不屏气鞠躬以须诏命，反作色大言，怨让使臣，不可以示四远。于是策免。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "酺归里舍，谢遣诸生，闭门不通宾客。左中郎将何敞及言事者多讼酺公忠，帝亦雅重之。十六年，复拜为光禄勋。数月，代鲁恭为司徒。月馀薨。乘舆缟素临吊，赐冢茔地，赗赠恩宠异于它相。酺病临危，敕其子曰“显节陵扫地露祭，欲率天下以俭。吾为三公，既不能宣扬王化，令吏人从制，岂可不务节约乎。其无起祠堂，可作稿盖庑，施祭其下而已”",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "曾孙济，好儒学，光和中至司空，病罢。及卒，灵帝以旧恩赠车骑将军、关内侯印绶。其年，追济侍讲有劳，封子根为蔡阳乡侯。济弟喜，初平中为司空。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "韩棱字伯师，颍川舞阳人，弓高侯穨当之后也。世为乡里著姓。父寻，建武中为陇西太守。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "棱四岁而孤，养母弟以孝友称。及壮，推先父馀财数百万与从昆弟，乡里益高之。初为郡功曹，太守葛兴中风，病不能听政，棱阴代兴视事，出入二年，令无违者。兴子尝发教欲署吏，棱拒执不从，因令怨者章之。事下案验，吏以棱掩蔽兴病，专典郡职，遂致禁锢。显宗知其忠，后诏特原之。由是征辟，五迁为尚书令，与仆射郅寿、尚书陈宠，同时俱以才能称。肃宗尝赐诸尚书剑，唯此三人特以宝剑，自手署其名曰“韩棱楚龙渊，郅寿蜀汉文，陈宠济南椎成”时论者为之说。以棱渊深有谋，故得龙渊。寿明达有文章，故得汉文。宠敦朴，善不见外，故得椎成。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "和帝即位，侍中窦宪使人刺杀齐殇王子都乡侯畅于上东门，有司畏宪，咸委疑于畅兄弟。诏遣侍御史之齐案其事。棱上疏以为贼在京师，不宜舍近问远，恐为奸臣所笑。窦太后怒，以切责棱，棱固执其议。及事发，果如所言。宪惶恐，白太后求出击北匈奴以赎罪。棱复上疏谏，太后不从。及宪有功，还为大将军，威震天下，复出屯武威。会帝西祠园陵，诏宪与车驾会长安。及宪至，尚书以下议欲拜之，伏称万岁。棱正色曰“夫上交不谄，下交不黩，礼无人臣称万岁之制”议者皆惭而止。尚书左丞王龙私奏记上牛、酒于宪，棱举奏龙，论为城旦。棱在朝数荐举良吏应顺、吕章、周纡等，皆有名当时。及窦氏败，棱典案其事，深竟党与，数月不休沐。帝以为忧国忘家，赐布三百匹。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "迁南阳太守，特听棱得过家上冢，乡里以为荣。棱发擿奸盗，郡中震栗，政号严平。数岁，征入为太仆。九年冬，代张奋为司空。明年薨。子辅，安帝时至赵相。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "棱孙演，顺帝时为丹阳太守，政有能名。桓帝时为司徒。大将军梁冀被诛，演坐阿党抵罪，以减死论，遣归本郡。后复征拜司隶校尉。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "周荣字平孙，庐江舒人也。肃宗时，举明经，辟司徒袁安府。安数与论议，甚器之。及安举奏窦景及与窦宪争立北单于事，皆荣所具草。窦氏客太尉掾徐齮深恶之，胁荣曰“子为袁公腹心之谋，排奏窦氏，窦氏悍士刺客满城中，谨备之矣”荣曰“荣江淮孤生，蒙先帝大恩，以历宰二城。今复得备宰士，纵为窦氏所害，诚所甘心”故常敕妻子，若卒遇飞祸，无得殡敛，冀以区区腐身觉悟朝廷。及窦氏败，荣由此显名。自郾令擢为尚书令。出为颍川太守，坐法，当下狱，和帝思荣忠节，左转共令。岁馀，复以为山阳太守。所历郡县，皆见称纪。以老病乞身，卒于家，诏特赐钱二十万，除子男兴为郎中。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "兴少有名誉，永宁中，尚书陈忠上疏荐兴曰“臣伏惟古者帝王有所号令，言心弘雅，辞必温丽，垂于后世，列于典经。故仲尼嘉唐、虞之文章，从周室之郁郁。臣窃见光禄郎周兴，孝友之行，著于闺门，清厉之志，闻于州里。蕴椟古今，博物多闻，《三坟》之篇，《五典》之策，无所不览。属文著辞，有可观采。尚书出纳帝命，为王喉舌。臣等既愚暗，而诸郎多文俗吏，鲜有雅才，每为诏文，宣示内外，转相求请，或以不能而专己自由，辞多鄙固。兴抱奇怀能，随辈栖迟，诚可叹惜”诏乃拜兴为尚书郎。卒。兴子景。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "景子仲飨。辟大将军梁冀府，稍迁豫州刺史、河内太守。好贤爱士，其拔才荐善，常恐不及。每至岁时，延请举吏入上后堂，与共宴会，如此数四，乃遣之。赠送什物，无不充备。既而选其父兄子弟，事相优异。常称曰“臣子同贵，若之何不厚”先是司徒韩演在河内，志在无私，举吏当行，一辞而已，恩亦不及其家。曰“我举若可矣，岂可令遍积一门”故当时论者议此二人。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "景后征入为将作大匠。及梁冀诛，景以故吏免官禁锢。朝廷以景素著忠正，顷之，复引拜尚书令。迁太仆、卫尉。六年，代刘宠为司空。是时宦官任人及子弟充塞列位。景初视事，与太尉杨秉举奏诸奸猾，自将军牧守以下，免者五十馀人。遂连及中常侍防东侯览、东武阳侯具瑗，皆坐黜。朝廷莫不称之。视事二年，以地震策免。岁馀，复代陈蕃为太尉。建宁元年薨。以豫议定策立灵帝，追封安阳乡侯。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "长子崇嗣，至甘陵相。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "中子忠，少历列位，累迁大司农。忠子晖，前为洛阳令，去官归。兄弟好宾客，雄江淮间，出入从车常百馀乘。及帝崩，晖闻京师不安，来候忠，董卓闻而恶之，使兵劫杀其兄弟。忠后代皇甫嵩为太尉，录尚书事，以灾异免。复为卫尉，从献帝东归洛阳。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十五·袁张韩周列传第三十五",
    "text": "赞曰：袁公持重，诚单所奉。惟德不忘，延世承宠。孟侯经博，侍言帝幕。棱、荣事君，志同鹯雀。",
    "chapter_url": "https://duguoxue.com/ershisishi/3358.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "郭躬字仲孙，颍川阳翟人也。家世衣冠。父弘，习《小杜律》。太守寇恂以弘为决曹掾，断狱至三十年，用法平。诸为弘所决者，退无怨情，郡内比之东海于公。年九十五卒。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "躬少传父业，讲授徒众常数百人。后为郡吏，辟公府。永平中，奉车都尉窦固出击匈奴，骑都尉秦彭为副。彭在别屯而辄以法斩人，固奏彭专擅，请诛之。显宗乃引公卿朝臣平其罪科。躬以明法律，召入议。议者皆然固奏，躬独曰“于法，彭得斩之”帝曰“军征，校尉一统于督。彭既无斧钺，可得专杀人乎”躬对曰“一统于督者，谓在部曲也。今彭专军别将，有异于此。兵事呼吸，不容先关督帅。且汉制棨戟即为斧钺，于法不合罪”帝从躬议。又有兄弟共杀人者，而罪未有所归。帝以兄不训弟，故报兄重而减弟死。中常侍孙章宣诏，误言两报重，尚书奏章矫制，罪当腰斩。帝复召躬问之，躬对“章应罚金”。帝曰“章矫诏杀人，何谓罚金”躬曰“法令有故、误，章传命之谬，于事为误，误者其文则轻”帝曰“章与囚同县，疑其故也”躬曰“周道如砥，其直如矢。君子不逆诈。君王法天，刑不可以委曲生意”帝曰“善”迁躬廷尉正，坐法免。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "后三迁，元和三年，拜为廷尉。躬家世掌法，务在宽平，及典理官，决狱断刑，多依矜恕，乃条诸重文可从轻者四十一事奏之，事皆施行，著于令，章和元年，赦天下系囚在四月丙子以前减死罪一等，勿笞，诣金城，而文不及亡命未发觉者。躬上封事曰“圣恩所以减死罪使戍边者，重人命也。今死罪亡命无虑万人，又自赦以来，捕得甚众，而诏令不及，皆当重论。伏惟天恩莫不荡宥，死罪已下并蒙更生，而亡命捕得独不沾泽。臣以为赦前犯死罪而系在赦后者，可皆勿笞诣金城，以全人命，有益于边”肃宗善之，即下诏赦焉。躬奏谳法科，多所生全。永元六年，卒官。中子晊，亦明法律，至南阳太守，政有名迹。弟子镇。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "镇字桓钟，少修家业。辟太尉府，再迁，延光中为尚书。及中黄门孙程诛中常侍江京等而立济阴王，镇率羽林士击杀卫尉阎景，以成大功，事在《宦者传》。再迁尚书令。太傅、三公奏镇冒犯白刃，手剑贼臣，奸党殄灭，宗庙以宁，功比刘章，宜显爵土，以励忠贞。乃封镇为定颍侯，食邑二千户。拜河南尹，转廷尉，免。水建四年，卒于家。诏赐冢茔地。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "长子贺当嗣爵，让与小弟时而逃去。积数年，诏大鸿胪下州郡追之，贺不得已，乃出受封。累迁，复至廷尉。及贺卒，顺帝追思镇功，下诏赐镇谥曰昭武侯，贺曰成侯。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "贺弟祯，亦以能法律至廷尉。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "镇弟子禧，少明习家业，兼好儒学，有名誉，延熹中亦为廷尉。建宁二年，代刘宠为太尉。禧子鸿，至司隶校尉，封城安乡侯。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "郭氏自弘后，数世皆传法律，子孙至公者一人，廷尉七人，侯者三人，刺史、二千石、侍中、中郎将者二十馀人，侍御史、正、监、平者甚众。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "顺帝时，廷尉河南吴雄季高，以明法律，断狱平，起自孤宦，致位司徒。雄少时家贫，丧母，营人所不封土者，择葬其中。丧事趣辨，不问时日，巫皆言当族灭，而雄不顾。及子孙恭，三世廷尉，为法名家。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "初，肃宗时，司隶校尉下邳赵兴亦不恤讳忌，每入官舍，辄更缮修馆字，移穿改筑，故犯妖禁，而家人爵禄，益用丰炽，官至颍川太守。子峻，太傅，以才器称。孙安世，鲁相。三叶皆为司隶，时称其盛。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "桓帝时，汝南有陈伯敬者，行必矩步，坐必端膝，呵叱狗马，终不言死，目有所见，不食其肉，行路闻凶，便解驾留止，还触归忌，则寄宿乡亭。年老寝滞，不过举孝廉。后坐女婿亡吏，太守邵夔怒而杀之。时人罔忌禁者，多谈为证焉。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "论曰：曾子云“上失其道，民散久矣。如得其情，则哀矜而勿喜”夫不喜于得情则恕心用，恕心用则可寄枉直矣。夫贤人君子断狱，其必主于此乎。郭躬起自佐史，小大之狱必察焉。原其平刑审断，庶于勿喜者乎。若乃推己以议物，舍状以贪情，法家之能庆延于世，盖由此也。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "陈宠字昭公，沛国洨人也。曾祖父咸，成、哀间以律令为尚书。平帝时，王莽辅政，多改汉制，咸心非之。及莽因吕宽事诛不附己者何武、鲍宣等，咸乃叹曰“《易》称君子见几而作，不俟终日，吾可以逝矣”即乞骸骨去职。及莽篡位，召咸以为掌寇大夫，谢病不肯应。时，三子参、丰、钦皆在位，乃悉令解宫，父子相与归乡里，闭门不出入，犹用汉家祖腊。人问其故，咸曰“我先人岂知王氏腊乎”其后莽复征咸，遂称病笃。于是乃收敛其家律令书文，皆壁藏之。咸性仁恕，常戒子孙曰“为人议法，当依于轻，虽有百金之利，慎无与人重比”",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "建武初，钦子躬为廷尉左监，早卒。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "躬生宠，明习家业，少为州郡吏，辟司徒鲍昱府。是时，三府掾属专尚交游，以不肯视事为高。宠常非之，独勤心物务，数为昱陈当世便宜。昱高其能，转为辞曹，掌天下狱讼。其所平决，无不厌服众心。时司徒辞讼，久者数十年，事类溷错，易为轻重，不良吏得生因缘。宠为昱撰《辞讼比》七卷，决事科条，皆以事类相从。昱奏上之，其后公府奉以为法。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "三迁，肃宗初，为尚书。是时承永平故事，吏政尚严切，尚书决事率近于重，宠以帝新即位，宜改前世苛俗。乃上疏曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻先王之政，常不僭，刑不滥，与其不得已，宁僭不滥。故唐尧著典，“眚灾肆赦”。周公作戒，“勿误庶狱”。伯夷之典，“惟敬五刑，以成三德”。由此言之，圣贤之政，以刑罚为首。往者断狱严明，所以威惩奸慝，奸慝既平，必宜济之以宽，陛下即位，率由此义，数诏群僚，弘崇晏晏。而有司执事，未悉奉承，典刑用法，犹尚深刻。断狱者急于篣格酷烈之痛，执宪者烦于诋欺放滥之交，或因公行私，逞纵威福。夫为政犹张琴瑟，大弦急者小弦绝。故子贡非臧孙之猛法，而美郑乔之仁政。《诗》云“不刚不柔，布政优优”方今圣德充塞，假于上下，宜隆先王之道，荡涤烦苛之法。轻薄箠楚，以济群生。全广至德，以奉天心。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "帝敬纳宠言，每事务于宽厚。其后遂诏有司，绝钻钻诸惨酷之科，解妖恶之禁，除文致之请谳五十馀事，定著于令。是后人俗和平，屡有嘉瑞。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "汉旧事断狱报重，常尽三冬之月，是时帝始改用冬初十月而已。元和二年，旱，长水校尉贾宗等上言，以为断狱不尽三冬，故阴气微弱，阳气发泄，招致灾旱，事在于此。帝以其言下公卿议宠奏曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "夫冬至之节，阳气始萌，故十一月有兰、射干、芸、荔之应。《时令》曰“诸生荡，安形体”天以为正，周以为春。十二月阳气上通，雉并鸡乳，地以为正，殷以为春。十三月阳气已至，天地已交，万物皆出，蛰虫始振，人以为正，夏以为春。三微成著，以通三统。周以天元，殷以地元，夏以人元。若以此时行刑，则殷、周岁首皆当流血，不合人心，不稽天意。《月令》曰“孟冬之月，趣狱刑，无留罪”明大刑毕在立冬也。又“仲冬之月，身欲宁，事欲静”若以降威怒，不可谓宁。若以行大刑，不可谓静。议者咸曰“旱之所由，咎在改律”臣以为殷、周断狱不以三微，而化致康平，无有灾害。自元和以前，皆用三冬，而水旱之异，往往为患。由此言之，灾异自为它应，不以改律。秦为虐政，四时行刑，圣汉初兴，改从简易。萧何草律，季秋论囚，俱避立春之月，而不计天地之正，二王之春，实颇有违。陛下探幽析微，允执其中，革百载之失，建永年之功，上有迎承之敬，下有奉微之惠，稽《春秋》之文，当《月令》之意，圣功美业，不宜中疑。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "书奏，帝纳之，遂不复改。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "宠性周密，常称人臣之义，苦不畏慎。自在枢机，谢遣门人，拒绝知友，惟在公家而已。朝廷器之。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "皇后弟侍中窦宪，荐真定令张林为尚书，帝以问宠，宠对“林虽有才能，而素行贪浊”，宪以此深恨宠。林卒被用，而以臧污抵罪。及帝崩，宪等秉权，常衔宠，乃白太后，令典丧事，欲因过中之。黄门侍郎鲍德素敬宠，说宪弟夏阳侯瑰曰“陈宠奉事先帝，深见纳任，故久留台阁，赏赐有殊。今不蒙忠能之赏，而计几微之故，诚伤辅政容贷之德”瑰亦好士，深然之，故得出为太山太守。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "后转广汉太守。西州豪右并兼，吏多奸贪，诛讼日百数。宠到，显用良吏王涣、镡显等，以为腹心，讼者日减，郡中清肃。先是，洛县城南，每阴雨，常有哭声闻于府中，积数十年。宠闻而疑其故，使吏案行。还言“世衰乱时，此下多死亡者，而骸骨不得葬，傥在于是”宠怆然矜叹，即敕县尽收敛葬之。自是哭声遂绝。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "及窦宪为大将军征匈奴，公卿以下及郡国无不遣吏子弟奉献遗者，而宠与中山相汝南张郴、东平相应顺守正不阿。后和帝闻之，擢宠为大司农，郴太仆，顺左冯翊。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "永元六年，宠代郭躬为廷尉。性仁矜。及为理官，数议疑狱，常亲自为奏，每附经典，务从宽恕，帝辄从之，济活者甚众。其深文刻敝，于此少衰。宠又钩校律令条法，溢于《甫刑》者除之。曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻礼经三百，威仪三千，故《甫刑》大辟二百，五刑之属三千。礼之所去，刑之所取，失礼则入刑，相为表里者也。今律令死刑六百一十，耐罪千六百九十八，赎罪以下二千六百八十一，溢于《甫刑》者千九百八十九，其四百一十大辟，千五百耐罪，七十九赎罪。《春秋保乾图》曰“王者三百年一蠲法”汉兴以来，三百二年，宪令稍增，科条无限。又律有三家，其说各异。宜令三公、廷尉平定律令，应经合义者，可使大辟二百，而耐罪、赎罪二千八百，并为三千，悉删除其馀令，与礼相应，以易万人视听，以致刑措之美，传之无穷。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "未及施行，会坐诏狱吏与囚交通抵罪。诏特免刑，拜为尚书。迁大鸿胪。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "宠历二郡三卿，所在有迹，见称当时。十六年，代徐防为司空。宠虽传法律，而兼通经书，奏议温粹，号为任职相。在位三年薨。以太常南阳尹勤代为司空。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "勤字叔梁，笃性好学，屏居人外，荆棘生门，时人重其节。后以定策立安帝，封福亭侯，五百户。永初元年，以雨水伤稼，策免就国。病卒，无子，国除。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "宠子忠。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "忠字伯始，永初中辟司徒府，三迁廷尉正，以才能有声称。司徒刘恺举忠明习法律，宜备机密，于是擢拜尚书，使居三公曹。忠自以世典刑法，用心务在宽详。初，父宠在廷尉，上除汉法溢于《甫刑》者，未施行，及宠免后遂寝。而苛法稍繁，人不堪之。忠略依宠意，奏上二十三条，为《决事比》，以省请谳之敝。又上除蚕室刑。解臧吏三世禁锢。狂易杀人，得减重论。母子兄弟相代死，听，赦所代者。事皆施行。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "及邓太后崩，安帝始亲朝事。忠以为临政之初，宜征聘贤才，以宣助风化，数上荐隐逸及直道之士冯良、周燮、杜根、成翊世之徒。于是公车礼聘良、燮等。后连有灾异，诏举有道，公卿百僚各上封事。忠以诏书既开谏争，虑言事者必多激切，或致不能容，乃上疏豫通广帝意。曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻仁君广山薮之大，纳切直之谋。忠臣尽謇谔之节，不畏逆耳之害。是以高祖舍周昌桀、纣之譬，孝文嘉爰盎人豕之讥，武帝纳东方朔宣室之正，元帝容薛广德自刎之切。昔晋平公问于叔向曰“国家之患敦为大”对曰“大臣重禄不极谏，小臣畏罪不敢言，下情不上通，此患之大者”公曰“善”于是下令曰“吾欲进善，有谒而不通者，罪至死”今明诏崇高宗之德，推宋景之诚，引咎克躬，咨访群吏。言事者见杜根、成翊世等新蒙表录，显列二台，必承风响应，争为切直，若嘉谋异策，宜辄纳用。如其管穴，妄有讥刺，虽苦口逆耳，不得事实，且优游宽容，以示圣朝无讳之美。若有道之士，对问高者，宜垂省览，特迁一等，以广直言之路。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "书御，有诏拜有道高第士沛国施延为侍中，延后位至太尉。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "常侍江京、李闰等皆为列侯，共秉权任。帝又爱信阿母王圣，封为野王君。忠内怀惧懑而未敢陈谏，乃作《搢绅先生论》以讽，文多，故不载。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "自帝即位以后，频遭元二之厄，百姓流亡，盗贼并起，郡县更相饰匿，莫肯纠发。忠独以为忧，上疏曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻轻者重之端，小者大之源，故堤溃蚁孔，气泄针芒。是以明者慎微，智者识几。《书》曰“小不可不杀”《诗》云“无纵诡随，以谨无良”盖所以崇本绝末，钩深之虑也。臣窃见元年以来，盗贼连发，攻亭劫掠，多所伤杀。夫穿窬不禁，则致强盗。强盗不断，则为攻盗。攻盗成群，必生大奸。故亡逃之科，宪令所急，至于通行饮食，罪致大辟。而顷者以来，莫以为忧。州郡督录怠慢，长吏防御不肃，皆欲采获虚名，讳以盗贼为负。虽有发觉，不务清澄。至有逞威滥怒，无辜僵仆。或有傕蹐比伍，转相赋敛。或随吏追赴，周章道路。是以盗发之家，不敢申告，邻舍比里，共相压迮，或出私财，以偿所亡。其大章著不可掩者，乃肯发露。陵迟之渐，遂且成俗。冠攘诛咎，皆由于此。前年勃海张伯路，可为至戒。覆车之轨，其迹不远。盖失之末流，求之本源。宜纠增旧科，以防来事。自今强盗为上官若它郡县所纠觉，一发，部吏皆正法，尉贬秩一等，令长三月奉赎罪。二发，尉免官，令长贬秩一等。三发以上，令长免官。便可撰立科条，处为诏文，切敕刺史，严加纠罚。冀以猛济宽，惊惧奸慝。顷季夏大暑，而消息不协，寒气错时，水涌为变。天之降异，必有其故。所举有道之士，可策问国典所务，王事过差，令处暖气不效之意。庶有谠言，以承天诫。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "元初三年有诏，大臣得行三年丧，服阕还职。忠因此上言“孝宣皇帝旧令，人从军屯及给事县官者，大父母死未满三月，皆勿徭，令得葬送。请依此制”太后从之。至建光中，尚书令祝讽、尚书孟布等奏，以为“孝文皇帝定约礼之制，光武皇帝绝告宁之典，贻则万世，诚不可改。宜复建武故事”忠上疏曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻之《孝经》，始于爱亲，终于哀戚。上自天子，下至庶人，尊卑贵贱，其义一也。夫父母于子，同气异息，一体而分，三年乃免于怀抱。先圣缘人情而著其节，制服二十五月，是以《春秋》臣有大丧，君三年不呼其门，闵子虽要绖服事，以赴公难，退而致位，以究私恩，故称“君使之非也，臣行之礼也”。周室陵迟，礼制不序，《蓼莪》之人作诗自伤曰“瓶之罄矣，惟罍之耻”言已不得终竟子道者，亦上之耻也。高祖受命，萧何创制，大臣有宁告之科，合于致忧之义。建武之初，新承大乱，凡诸国政，多趣简易，大臣既不得告宁，而群司营禄念私，鲜循三年之丧，以报顾复之恩者。礼义之方，实为凋损。大汉之兴，虽承衰敝，而先王之制，稍以施行。故藉田之耕，起于孝文。孝廉之贡，发于孝武。郊祀之礼，定于元、成。三雍之序，备于显宗。大臣终丧，成乎陛下。圣功美业，靡以尚兹。孟子有言“老吾老以及人之老，幼吾幼以及人之幼，天下可运于掌”臣愿陛下登高北望，以甘陵之思，揆度臣子之心，则海内咸得其所。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "宦竖不便之，竟寝忠奏而从讽、布议，遂著于令。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "忠以久次。转为仆射。时帝数遣黄门常侍及中使伯荣往来甘陵，而伯荣负宠骄蹇，所经郡国莫不迎为礼谒。又霖雨积时，河水涌溢，百姓骚动。忠上疏曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻位非其人，则庶事不叙。庶事不叙，则政有得失。政有得失，则感动阴阳，妖变为应。陛下每引灾自厚，不责臣司，臣司狃恩，莫以为负。故天心未得，隔并屡臻，青、冀之域淫雨漏河，徐、岱之滨海水盆溢，兖、豫蝗蝝滋生，荆、杨稻收俭薄，并、凉二州羌戎叛戾。加以百姓不足，府帑虚匮，自西徂东，杼柚将空。臣闻《洪范》五事，一曰貌，貌以恭，恭作肃，貌伤则狂，而致常雨。春秋大水，皆为君上威仪不穆，临莅不严，臣下轻慢，贵幸擅权，阴气盛强，阳不能禁，故为淫雨。陛下以不得亲奉孝德皇园庙，比遣中使致敬甘陵，牛轩軿马，相望道路，可谓孝至矣。然臣窃闻使者所过，威权翕赫，震动郡县，王侯二千石至为伯荣独拜车下，仪体上僭，侔于人主。长吏惶怖谴责，或邪谄自媚，发人修道，缮理亭传，多设储趶，征役无度，老弱相随，动有万计，贿遗仆从，人数百匹，顿踣呼嗟，莫不叩心。河间托叔父之属，清河有陵庙之尊，及剖符大臣，皆猥为伯荣屈节车下。陛下不问，必以陛下欲其然也。伯荣之威重于陛下，陛下之柄在于臣妾。水灾之发，必起于此。昔韩嫣托副车之乘，受驰视之使。江都误为一拜，而嫣受欧刀之诛。臣愿明主严天元之尊，正乾刚之位，职事巨细，皆任贤能，不宜复令女使干错万机。重察左右，得无石显泄漏之奸。尚书纳言，得无赵昌谮崇之诈。公卿大臣，得无朱博阿傅之援。外属近戚，得无王凤害商之谋。若国政一由帝命，王事每决于已，则下不得逼上，臣不得干君，常雨大水必当霁止，四方众异不能为害。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "书奏不省。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "时，三府任轻，机事专委尚书，而灾眚变咎，辄切免公台。忠以为非国旧体，上疏谏曰：",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "臣闻“君使臣以礼，臣事君以忠”。故三公称曰冢宰，王者待以殊敬，在舆为下，御坐为起，入则参对而议政事，出则监察而董是非。汉典旧事，丞相所请，靡有不听。今之三公，虽当其名而无其实，选举诛赏，一由尚书，尚书见任，重于三公，陵迟以来，其渐久矣。臣忠心常独不安，是故临事战惧，不敢穴见有所兴造，又不敢杀意同僚，以谬平典，而谤读言日闻，罪足万死。近以地震策免司空陈褒，今者灾异，复欲切让三公。昔孝成皇帝以妖星守心，移咎丞相，使贲丽纳说方进，方进自引，卒不蒙上天之福，徒乖宋景之城。故知是非之分，较然有归矣。又尚书决事，多违故典，罪法无例，诋欺为先，文惨言丑，有乖章宪。宜责求其意，害而勿听。上顺国典，下防威福，置方员于规矩，审轻重于衡石，诚国家之典，万世之法也。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "忠意常在褒崇大臣，待下以礼。其九卿有疾，使者临问，加赐钱布，皆忠所建奏。顷之，迁尚书令。延光三年，拜司隶校尉。纠正中官外戚宾客，近幸惮之，不欲忠在内。明年，出为江夏太守，复留拜尚书令，会疾卒。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "初，太尉张禹、司徒徐防欲与忠父宠共奏追封和熹皇后父护羌校尉邓训，宠以先世无奏请故事，争之连日不能夺，乃从二府议。及训追加封谥，禹、防复约宠俱遣子奉礼于虎贲中郎将邓骘，宠不从，骘心不平之，故忠不得志于邓氏。及骘等败，众庶多怨之。而忠数上疏陷成其恶，遂诋劾大司农朱宠。顺帝之为太子废也，诸名臣来历、祝讽等守阙固争，时忠为尚书令，与诸尚书复共劾奏之。及帝立，司隶校尉虞诩追奏忠等罪过，当世以此讥焉。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "论曰：陈公居理官则议狱缓死，相幼主则正不僭宠，可谓有宰相之器矣。忠能承风，亦庶乎明慎用刑而不留狱。然其听狂易杀人，开父子兄弟得相代死，斯大谬矣。是则不善人多幸，而善人常代其祸，进退无所措也。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十六·郭陈列传第三十六",
    "text": "赞曰：陈、郭主刑，人赖其平。宠矜枯胔，躬断以情。忠用详密，损益有程。施于孙子，且公且卿。",
    "chapter_url": "https://duguoxue.com/ershisishi/3359.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "班超字仲升，扶风平陵人，徐令彪之少子也。为人有大志，不修细节。然内孝谨，居家常执勤苦，不耻劳辱。有口辩，而涉猎书传。永平五年，兄固被召诣校书郎，超与母随至洛阳。家贫，常为官佣书以供养。久劳苦，尝辍业投笔叹曰“大丈夫无它志略，犹当效傅介子、张骞立功异域，以取封侯，安能久事笔研间乎”左右皆笑之。超曰“小子安知壮士志哉”其后行诣相者，曰“祭酒，布衣诸生耳，而当封侯万里之外”超问其状。相者指曰“生燕颔虎颈，飞而食肉，此万里侯相也”久之，显宗问固“卿弟安在”固对“为官写书，受直以养老母”帝乃除超为兰台令史。后坐事免官。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "十六年，奉车都尉窦固出击匈奴，以超为假司马，将兵别击伊吾，战于蒲类海，多斩首虏而还。固以为能，遣与从事郭恂惧使西域。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "超到鄯善，鄯善王广奉超礼敬甚备，后忽更疏懈。超谓其官属曰“宁觉广礼意薄乎。此必有北虏使来，狐疑未知所从故也。明者睹未萌，况已著邪”乃召待胡诈之曰“匈奴使来数日，今安在乎”侍胡惶恐，具服其状。超乃闭侍胡，悉会其吏士三十六人，与共饮，酒酣，因激怒之曰“卿曹与我俱在绝域，欲立大功，以求富贵。今虏使到裁数日，而王广礼敬即废。如令鄯善收吾属送匈奴，骸骨长为豺狼食矣。为之奈何”官属皆曰“今在危亡之地，死生从司马”超曰“不入虎穴，不得虎子。当今之计，独有因夜以火攻虏，使彼不知我多少，必大震怖，可殄尽也。灭此虏，则鄯善破胆，功成事立矣”众曰“当与从事议之”超怒曰“吉凶决于今日。从事文俗吏，闻此必恐而谋泄，死无所名，非壮士也”众曰“善”初夜，遂将吏士往奔虏营。会天大风，超令十人持鼓藏虏舍后，约曰“见火然，皆当鸣鼓大呼”馀人悉持兵弩夹门而伏。超乃顺风纵火，前后鼓噪。虏众惊乱，超手格杀三人，吏兵斩其使及从士三十馀级，馀众百许人悉烧死。明日乃还告郭恂，恂大惊，既而色动。超知其意，举手曰“掾虽不行，班超何心独擅之乎”恂乃悦。超于是召鄯善王广，以虏使首示之，一国震怖。超晓告抚慰，遂纳子为质。还奏于窦固，固大喜，具上超功效，并求更选使使西域，帝壮超节，诏固曰“吏如班超，何故不遣而更选乎。今以超为军司马，令遂前功”超复受使，固欲益其兵，超曰“愿将本所从三十馀人足矣。如有不虞，多益为累”",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "是时，于窴王广德新攻破莎车，遂雄张南道，而匈奴遣使监护其国，超既西，先至于窴。广德礼意甚疏。且其俗信巫。巫言“神怒何故欲向汉。汉使有騧马，急求取以祠我”广德乃遣使就超请马。超密知其状，报许之，而令巫自来取马。有顷，巫至，超即斩其首以送广德，因辞让之。广德素闻超在鄯善诛灭虏使，大惶恐，即攻杀匈奴使者而降超。超重赐其王以下，因镇抚焉。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "时，龟兹王建为匈奴所立，倚恃虏威，据有北道，攻破疏勒，杀其王，而立龟兹人兜题为疏勒王。明年春，超从间道至疏勒。去兜题所居槃橐城九十里，逆遣吏田虑先往降之。敕虑曰“兜题本非疏勒种，国人必不用命。若不即降，便可执之”虑既到，兜题见虑轻弱，殊无降意。虑因其无备，遂前劫缚兜题。左右出其不意，皆惊惧奔走。虑驰报超，超即赴之，悉召疏勒将吏，说以龟兹无道之状，因立其故王兄子忠为王，国人大悦。忠及官属皆请杀兜题，超不听，欲示以威信，释而遣之。疏勒由是与龟兹结怨。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "十八年，帝崩。焉耆以中国大丧，遂攻没都护陈睦。超孤立无援，而龟兹、姑墨数发兵攻疏勒。超守盘橐城，与忠为首尾，士吏单少，拒守岁馀。肃宗初即位，以陈睦新没，恐超单危不能自立，下诏征超。超发还，疏勒举国忧恐。其都尉黎弇曰“汉使弃我，我必复为龟兹所灭耳。诚不忍见汉使去”因以刀自刎。超还至于窴，王侯以下皆号泣曰“依汉使如父母，诚不可去”互抱超马脚，不得行。超恐于窴终不听其东，又欲遂本志，乃更还疏勒。疏勒两城自超去后，复降龟兹，而与尉头连兵。超捕斩反者，击破尉头，杀六百馀人，疏勒复安。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "建初三年，超率疏勒、康居、于窴、居弥兵一万人攻姑墨石城，破之，斩首七百级。超欲因此叵平诸国，乃上疏请兵。曰：",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "臣窃见先帝欲开西城，故北击匈奴，西使外国，鄯善、于窴即时向化。今拘弥、莎车、疏勒、月氏、乌孙、康居复愿归附，欲共并力破灭龟兹，平通汉道。若得龟兹，则西域未服者百分之一耳。臣伏自惟念，卒伍小吏，实愿从谷吉效命绝域，庶几张骞弃身旷野。昔魏绛列国大夫，尚能和辑诸戎，况臣奉大汉之威，而无钅公刀一割之用乎。前世议者皆曰取三十六国，号为断匈奴右臂。今西域诸国，自日之所入，莫不向化，大小欣欣，贡奉不绝，惟焉耆，龟兹独未服从。臣前与官属三十六人奉使绝域，备遭艰厄。自孤守疏勒，于今五载，胡夷情数，臣颇识之。问其城郭大小，皆言“倚汉与依天等”。以是效之，则葱领可通，葱领通则龟兹可伐。今宜拜龟兹侍子白霸为其国王，以步骑数百送之，与诸国连兵，岁月之间，龟兹可禽。以夷狄攻夷狄，计之善者也。臣见莎车、疏勒田地肥广，草牧饶衍，不比敦煌、鄯善间也，兵可不费中国而粮食自足。且姑墨、温宿二王，特为龟兹所置，既非其种，更相厌苦，其势必有降反。若二国来降，则龟兹自破。愿下臣章，参考行事。诚有万分，死复何恨。臣超区区，特蒙神灵，窃冀未便僵仆，目见西域平定，陛下举万年之觞，荐勋祖庙，布大喜于天下。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "书奏，帝知其功可成，议欲给兵。平陵人徐幹素与超同志，上疏愿奋身佐超，五年，遂以幹为假司马，将驰刑及义从千人就超。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "先是，莎车以为汉兵不出，遂降于龟兹，而疏勒都尉番辰亦复反叛。会徐幹适至，超遂与幹击番辰，大破之，斩首千馀级，多获生口。超既破番辰，欲进攻龟兹。以乌孙兵强，宜历其力，乃上言“乌孙大国，控弦十万，故武帝妻以公主，至孝宣皇帝，卒得其用。今可遣使招慰，与共合力”帝纳之。八年，拜超为将兵长史，假鼓吹幢麾。以徐幹为军司马，别遣卫侯李邑护送乌孙使者，赐大小昆弥以下锦帛。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "李邑始到于窴，而值龟兹攻疏勒，恐惧不敢前，因上书陈西域之功不可成，又盛毁超拥爱妻，抱爱子，安乐外国，无内顾心。超闻之，叹曰“身非曾参而有三至之谗，恐见疑于当时矣”遂去其妻。帝知超忠，乃切责邑曰“纵超拥爱妻，抱爱子，思归之士千馀人，何能尽与超同心乎”令邑诣超受节度。诏超“若邑任在外者，便留与从事”超即遣邑将乌孙侍子还京师。徐幹谓超曰“邑前亲毁君，欲败西域，今何不缘诏书留之，更遣它吏送侍子乎”超曰“是何言之陋也。以邑毁超，故今遣之。内省不疚，何恤人言。快意留之，非忠臣也”",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "明年，复遣假司马和恭等四人将兵八百谐超，超因发疏勒、于窴兵击莎车。莎车阴通使疏勒王忠，啖以重利，忠遂反从之，西保乌即城。超乃更立其府丞成大为疏勒王，悉发其不反者以攻忠。积半岁，而康居遣精兵救之，超不能下。是时，月氏新与康居婚，相亲，超乃使使多赍锦帛遗月氏王，令晓示康居王，康居王乃罢兵，执忠以归其国，乌即城遂降于超。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "后三年，忠说康居王借兵，还据损中，密与龟兹谋，遣使诈降于超。超内知其奸而外伪许之。忠大喜，即从轻猗诣超。超密勒兵待之，为供张设乐，酒行，乃叱吏缚忠斩之。因击破其众，杀七百馀人，南道于是遂通。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "明年，超发于窴诸国兵二万五千人，复击莎车。而龟兹王遣左将军发温宿、姑墨、尉头合五万人求之。超召将校及于窴王议曰“今兵少不敌，其计莫若各散去。于窴从是而东，长史亦于此西归，可须夜鼓声而发”阴缓所得生口。龟兹王闻之大喜，自以万骑于西界遮超，温宿王将八千骑于东界徼于窴。超知二虏已出，密召诸部勒兵，鸡鸣驰赴莎车营，胡大惊乱奔走，追斩五千馀级，大获其马畜财物。莎车遂将，龟兹等因各退散，自是威震西域。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "初，月氏尝助汉击车师有功，是岁贡奉珍宝、符拔、师子，因求汉公主。超拒还其使，由是怨恨。永元二年，月氏遣其副王谢将兵七万攻超。超众少，皆大恐。超譬军士曰“月氏兵虽多，然数千里逾葱领来，非有运输，何足忧邪。但当收谷坚守，彼饑穷自降，不过数十日决矣”谢遂前攻超，不下，又抄掠无所得。超度其粮将尽，必从龟兹求救，乃遣兵数百于东界要之。谢果遣骑赍金银珠玉以赂龟兹。超伏兵庶击，尽杀之，持其使首以示谢。谢大惊，即遣使请罪，愿得生归。超纵遣之。月氏由是大震，岁奉贡献。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "明年，龟兹、姑墨、温宿皆降，乃以超为都护，徐幹为长史。拜白霸为龟兹王，遣司马姚光送之。超与光共胁龟兹废其王尤利多而立白霸，使光将尤利多还诣京师。超居龟兹它乾城，徐幹屯疏勒。西域唯焉耆、危须、尉犁以前没都护，怀二心，其馀悉定。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "六年秋，超遂发龟兹、鄯善等八国兵合七万人，及吏士贾客千四百人讨焉耆。兵到尉犁界，而遣晓说焉耆、尉犁、危须曰“都护来者，欲镇抚三国。即欲改过向善，宜遣大人来迎，当赏赐王侯已下，事毕即还。今赐王彩五百匹”焉耆王广遣其左将北鞬支奉牛、酒迎超。超诘鞬支曰“汝虽匈奴侍子，而今秉国之权。都护自来，王不以时迎，皆汝罪也”或谓超可便杀之。超曰“非汝所及。此人权重于王，今未入其国而杀之，遂令自疑，设备守险，岂得到其城下哉”于是赐而遣之。广乃与大人迎超于尉犁，奉献珍物。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "焉耆国有苇桥之险，广乃绝桥，不欲令汉军入国。超更从它道厉度。七月晦，到焉者，去城二十里，营大泽中。广出不意，大恐，乃欲悉驱其人共入山保。焉耆左侯元孟先尝质京师，密遣使以事告超，超即斩之，示不信用。乃期大会诸国王，因扬声当重加赏赐，于是焉耆王广，尉犁王汎及北革建支等三十人相率诣超。其国相腹久等十七人惧诛，皆亡入海，而危须王亦不至。坐定，超怒诘广曰“危须王何故不到。腹久等所缘逃亡”遂叱吏士收广、汎等于陈睦故城斩之，传首京师。因纵兵抄掠，斩首五千馀级，获生口万五千人，马畜牛羊三十馀万头，更立元孟为焉耆王。超留焉耆半岁，尉抚之。于是西域五十馀国悉皆纳质内属焉。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "明年，下诏曰“往者匈奴独擅西域，寇盗河西，永平之末，城门昼闭。先帝深愍边萌婴罗寇害，乃命将帅击右地，破白山，临蒲类，取车师，城郭诸国震慑响应，遂开西域，置都护。而焉耆王舜、舜子忠独谋悖逆，恃其险隘，覆没都护，并及吏士。先帝重元元之命，惮兵役之兴，故使军司马班超安集于窴以西。超遂逾葱领，迄县度，出入二十二年，莫不宾从。改立其王，而绥其人。不动中国，不烦戎士，得远夷之和，同异俗之心，而致天诛，蠲宿耻，以报将士之仇。《司马法》曰：赏不逾月，欲人速睹为善之利也。其封超为定远侯，邑千户”",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "超自以久在绝域，年老思土。十二年，上疏曰“臣闻太公封齐，五世葬周，狐死首丘，代马依风。夫周齐同在中土千里之间，况于远处绝域，小臣能无依风首丘之思哉。蛮夷之俗，畏壮侮老。臣超犬马齿歼，常恐年衰，奄忽僵仆，孤魂弃捐。昔苏武留匈奴中尚十九年，今臣幸得奉节带金银护西域，如自以寿终屯部，诚无所恨，然恐后世或名臣为没西域。臣不敢望到酒泉郡，但愿生入玉门关。臣老病衰困，冒死瞽言，谨遣子勇随献物入塞。及臣生在，令勇目见中土”而超妹同郡曹寿妻昭亦上书请超曰：",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "妾同产兄西域都护定远侯超，幸得以微功特蒙重赏，爵列通侯，位二千石。天恩殊绝，诚非小臣所当被蒙。超之始出，志捐躯命，冀立微功，以自陈效。会陈睦之变，道路隔绝，超以一身转侧绝域，晓譬诸国，因其兵众，每有攻战，辄为先登，身被金夷，不避死亡。赖蒙陛下神灵，且得延命沙漠，至今积三十年。骨肉生离，不复相识。所与相随时人士众，皆已物故。超年最长，今且七十。衰老被病，头发无黑，两手不仁，耳目不聪明，扶杖乃能行。虽欲竭尽其力，以报塞天恩，迫于岁暮，犬马齿索。蛮夷之性，悖逆侮老，而超旦暮入地，久不见代，恐开奸宄之源，生逆乱之心。而卿大夫咸怀一切，莫肯远虑。如有卒暴，超之气力不能从心，便为上损国家累世之功，下弃忠臣竭力之用，诚可痛也。故超万里归诚，自陈苦急，延颈逾望，三年于今，未蒙省录。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "妾窃闻古者十五受兵，六十还之，亦有休息不任职也。缘陛下以至孝理天下，得万国之欢心，不遣小国之臣，况超得备侯伯之位，故敢触死为超求衰，丐超余年。一得生还，复见阙庭，使国永无劳远之虑，西域无仓卒之忧，超得长蒙文王葬骨之恩，子方哀老之惠。《诗》云“民亦劳止，汔可小康，惠此中国，以绥四方”超有书与妾生诀，恐不复相见。妾诚伤超以壮年竭忠孝于沙漠，疲老则便捐死于旷野，诚可哀怜。如不蒙救护，超后有一旦之变，冀幸超家得蒙赵母、卫姬先请之贷。妾愚戆不知大义，触犯忌讳。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "书奏，帝感其言，乃征超还。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "超在西域三十一岁。十四年八月至洛阳，拜为射声校尉。超素有胸胁疾，既至，病遂加。帝遣中黄门问疾，赐医药。其年九月卒，年七十一。朝廷愍惜焉，使者吊祭，赠赗甚厚。子雄嗣。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "初，超被征，以戊己校尉任尚为都护。与超交代。尚谓超曰“君侯在外国三十馀年，而小人猥承君后，任重虑浅，宜有以诲之”超曰“年老失智，任君数当大位，岂班超所能及哉。必不得已，愿进愚言。塞外吏士，本非孝子顺孙，皆以罪过徙补边屯。而蛮夷怀鸟兽之心，难养易败。今君性严急，水清无大鱼，察政不得下和。宜荡佚简易，宽小过，总大纲而已”超去后，尚私谓所亲曰“我以班君当有奇策，今所言平平耳”尚至数年，而西域反乱，以罪被征，如超所戒。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "有三子。长子雄，累迁屯骑校尉。会叛羌寇三辅，诏雄将五营兵屯长安，就拜京兆尹。雄卒，子始嗣，尚清河孝王女阴城公主。主顺帝之姑，贵骄淫乱，与嬖人居帷中，而召始入，使伏床下。始积怒，永建五年，遂拔刃杀主。帝大怒，腰斩始，同产皆弃市。超少子勇。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "勇字宜僚，少有父风。永初元年，西域反叛，以勇为军司马。与兄雄俱出敦煌，迎都护及西域甲卒而还。因罢都护。后西域绝无汉吏十馀年。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "元初六年，敦煌太守曹宗遣长史索班将千馀人屯伊吾，车师前王及鄯善王皆来降班。后数月，北单于与车师后部遂共攻没班，进击走前王，略有北道。鄯善王急，求救于曹宗，宗因此请出兵五千人击匈奴，报索班之耻，因复取西域。邓太后召勇诣朝堂会议。先是，公卿多以为宜闭玉门关，遂弃西域。勇上议曰：",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "昔孝武皇帝患匈奴强盛，兼总百蛮，以逼障塞。于是开通西域，离其党与，论者以为夺匈奴府藏，断其右臂。遭王莽篡盗，征求无厌，胡夷忿毒，遂以背叛。光武中兴，未遑外事，故匈奴负强，驱率诸国。及至永平，再攻敦煌，河西诸郡，城门昼闭。孝明皇帝深惟庙策，乃命虎臣，出征西域，故匈奴远遁，边境得安。及至永元，莫不内属。会间者羌乱，西域复绝，北虏遂遣责诸国，备其逋租，高其价值，严以期会。鄯善、车师皆怀愤怨，思乐事汉，其路无从。前所以时有叛者，皆由牧养失宜，还为其害故也。今曹宗徒耻于前负，欲报雪匈奴，而不寻出兵故事，未度当时之宜也。夫要功荒外，万无一成，若兵连祸结，悔无及已。况今府藏未充，师无后继，是示弱于远夷，暴短于海内，臣愚以为不可许也。旧敦煌郡有营兵三百人，今宜复之，复置护西域副校尉，居于敦煌，如永元故事。又宜遣西域长史将五百人屯楼兰，西当焉耆、龟兹径路，南强鄯善、于窴心胆，北扞匈奴，东近敦煌。如此诚便。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "尚书问勇曰“今立副校尉，何以为便。又置长史屯楼兰，利害云何”勇对曰“昔永平之末，始通西域，初遣中郎将居郭煌，后置副校尉于车师，既为胡虏节度，又禁汉人不得有所侵扰。故外夷归心，匈奴畏威。今鄯善王尤还，汉人外孙，若匈奴得志，则尤还必死。此等虽同鸟兽，亦知避害。若出屯楼兰，足以招附其心，愚以为便”长乐卫尉镡显、廷尉綦母参、司隶校尉崔据难曰“朝廷前所以弃西域者，以其无益于中国而费难供也。今车师已属匈奴，鄯善不可保信，一旦反复，班将能保北虏不为边害乎”勇对曰“今中国置州牧者，以禁郡县奸猾盗贼也。若州牧能保盗贼不起者，臣亦愿以要斩保匈奴之不为边害也。今通西域则虏势必弱，虏势弱则为患微矣。孰与归其府藏，续其断臂哉。今置校尉以扞抚西域，设长史以招怀诸国，若弃而不立，则西域望绝。望绝之后，屈就北虏，缘边之郡将受困害，恐河西城门必复有昼闭之儆矣。今不廓开朝廷之德，而拘屯戍之费，若北虏遂炽，岂安边久长之策哉”",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "太尉属毛轸难曰“今若置校尉，则西域骆驿遣使，求索无厌，与之则费难供，不与则失其心。一旦为匈奴所迫，当复求救，则为役大矣”勇对曰“今设以西域归匈奴，而使其恩德大汉，不为抄盗则可矣。如其不然，则因西域租入之饶，兵马之众，以扰动缘边，是为富仇雠之财，增暴夷之势也。置校尉者，宣威布德，以系诸国内向之心，以疑匈奴觊觎之情，而无财费耗国之虑也。且西域之人无它求索，其来入者，不过禀食而已。今若拒绝，势归北属，夷虏并力以寇并、凉，则中国之费不止千亿。置之诚便”",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "于是从勇议，复郭煌郡营兵三百人，置西域副校尉居敦煌。虽复羁縻西域，然亦未能出屯。其后匈奴果数与车师共入寇抄，河西大被其害。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "延光二年夏，复以勇为西域长史，将兵五百人出屯柳中。明年正月，勇至楼兰，以鄯善归附，特加三绥。而龟兹王白英犹自疑未下，勇开以恩信，白英乃率姑墨、温宿自缚诣勇降。勇因发其兵步骑万馀人到车师前王庭，击走匈奴伊蠡王于伊和谷，收得前部五千馀人，于是前部始复开通。还，屯田柳中。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "四年秋，勇发敦煌、张掖、酒泉六千骑及鄯善、疏勒、车师前部兵击后部王军就，大破之。首虏八千馀人，马畜五万馀头。捕得军就及匈奴持节使者，将至索班没处斩之，以报其耻，传首京师。永建元年，更立后部故王子加特奴为王。勇又使别校诛斩东且弥王，亦更立其种人为王，于是车师六国悉平。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "其冬，勇发诸国兵击匈奴呼衍王，呼衍王亡走，其众二万馀人皆降。捕得单于从兄，勇使加特奴手斩之，以结车师，匈奴之隙。北单于自将万馀骑入后部，至金且谷，勇使假司马曹俟驰救之。单于引去，俊追斩其贵人骨都侯，于是呼衍王遂徙居枯梧河上。是后车师无复虏迹，城郭皆安。惟焉耆王元孟未降。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "二年，勇上请攻元孟，于是遗敦煌太守张朗将河西四郡兵三千人配勇。因发诸国兵四万馀人，分骑为两道击之。勇从南道，朗从北道，约期俱至焉耆。而朗先有罪，欲徼功自赎，遂先期至爵离关，遣司马将兵前战，首虏二千馀人。元孟惧诛，逆遣使乞降，张朗径入焉耆受降而还。元孟竟不肯面缚，惟遣子诣阙贡献。朗遂得免诛。勇以后期，征下狱，免。后卒于家。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "梁慬字伯威，北地弋居人也。父讽，历州宰。永元元年，车骑将军窦宪出征匈奴，除讽为军司马，令先赍金帛使北单于，宣国威德，其归附者万馀人。后坐失宪意，髡输武威，武威太守承旨杀之。窦氏既灭，和帝知其为宪所诬，征慬，除为郎中。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "慬有勇气，常慷慨好功名。初为车骑将军邓鸿司马，再迁，延平元年拜西域副校尉。慬行至河西，会西域诸国反叛，攻都护任尚于疏勒。尚上书求救，诏慬将河西四郡羌胡五千骑驰赴之，慬未至而尚已得解。会征尚还，以骑都尉段禧为都护，西域长史赵博为骑都尉。禧、博守它乾城。它乾城小，慬以为不可固，乃谲说龟兹王白霸，欲入共保其城，白霸许之。吏人固谏，白霸不听，懂既入，遣将急迎禧、博，合军八九千人。龟兹吏人并叛其王，而与温宿、姑墨数万兵反，共围城。慬等出战，大破之。连兵数月，胡众败走，乘胜追击，凡斩首万馀级，获生口数千人，骆驼畜产数万头，龟兹乃定。而道路尚隔。檄书不通。岁馀，朝廷忧之。公卿议者以为西域阻远，数有背叛，吏士屯田，其费无已。永初元年，遂罢都护，遣骑都尉王弘发关中兵迎慬、禧、博及伊吾卢、柳中屯田吏士。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "二年春，还至敦煌。会众羌反叛，朝廷大发兵西击之，逆诏慬留为诸军援。慬至张掖日勒。羌诸种万馀人攻亭侯，杀略吏人。慬进兵击，大破之，乘胜追至昭武，虏遂散走，其能脱者十二三。乃至姑臧，羌大豪三百馀人诣慬降，并慰譬遣还故地，河西四郡复安。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "慬受诏当屯金城，闻羌转寇三辅，迫近园陵，即引兵赴击之，转战武功美阳关。慬临阵被创，不顾，连破走之。尽还得所掠生口，获马畜财物甚众，羌遂奔散。朝廷嘉之，数玺书劳勉，委以西方事，令为诸军节度。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "三年冬，南单于与乌桓大人俱反。以大司农何熙行车骑将军事，中郎将宠雄为副，将羽林五校营士，及发缘边十郡兵二万馀人，又辽东太守耿夔率将鲜卑种众共击之，诏慬行度辽将军事。庞雄与耿夔共击匈奴奥鞬日逐王，破之。单于乃自将围中郎将耿种于美稷，连战数月，攻之转急，种移檄求救。明年正月，慬将八千馀人驰往赴之，至属国故城，与匈奴左将军、乌桓大人战，破斩其渠帅，杀三千馀人，虏其妻子，获财物甚众。单于复自将七八千骑迎攻，围慬。慬被甲奔击，所向皆破，虏遂引还虎泽。三月，何熙军到五原曼柏，暴疾，不能进，遣庞雄与慬及耿种步骑万六千人攻虎泽。连营稍前，卑于惶怖，遣左奥鞬日逐王诣慬乞降，慬乃大陈兵受之。单于脱帽徒跣，面缚稽颡，纳质。会熙卒于师，即拜慬度辽将军。庞雄还为大鸿胪。雄，巴郡人，有勇略，称为名将。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "明年，安定、北地、上郡皆被羌寇，谷贵人流，不能自立。诏慬发边兵迎三郡太守，使将吏人徙扶风界。慬即遣南单于兄子优孤涂奴将兵迎之。既还，慬以涂奴接其家属有劳，辄授以羌侯印绶，坐专擅，征下狱，抵罪。明年，校书郎马融上书讼慬与护羌校尉庞参，有诏原刑。语在《庞参传》。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "会叛羌寇三辅，关中盗贼起，拜慬谒者，将兵击之。至胡县，病卒。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "何熙字孟孙，陈国人。少有大志。永元中，为谒者。身长八尺五寸，善为威容，赞拜殿中，音动左右。和帝伟之，擢为御史中丞，历司隶校尉、大司农。及在军临殁，遗言薄葬。三子：临、瑾、阜。临、瑾并有政能。阜俊才早没。临子衡，为尚书，以正直称，坐讼李膺等下狱，免官，废于家。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "论曰：时政平则文德用，而武略之士无所奋其力能，故汉世有发愤张胆、争膏身于夷狄，以要功名，多矣。祭肜、耿秉启匈奴之权，班超、梁慬奋西域之略，卒能成功立名，享受爵位，荐功祖庙，勒勋于后，亦一时之志土也。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十七·班梁列传第三十七",
    "text": "赞曰：定远慷慨，专功西遐。坦步葱、雪，咫尺龙沙。慬亦抗愤，勇乃负荷。",
    "chapter_url": "https://duguoxue.com/ershisishi/3360.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "杨终字子山，蜀郡成都人也。年十三，为郡小吏，太守奇其才，遣诣京师受业，习《春秋》，显宗时，征诣兰台，拜校书郎。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "建初元年，大旱谷贵，终以为广陵、楚、淮阳、济南之狱，徙者万数，又远屯绝域，吏民怨旷，乃上疏曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "臣闻“善善及子孙，恶恶止其身”，百王常典，不易之道也。秦政酷烈，违忤天心，一人有罪，延及三族。高祖平乱，约法三章。太宗至仁，除去收孥。万姓廓然，蒙被更生，泽及昆虫，功垂万世。陛下圣明，德被四表。今以比年久旱，灾疫未息，躬自菲薄，广访失得，三代之隆，无以加焉。臣窃桉《春秋》水旱之变，皆应暴急，惠不下流。自永平以来，仍连大狱，有司穷考，转相牵引，掠考冤滥，家属徒边。加以北征匈奴，西开三十六国，频年服役，转输烦费。又远屯伊吾，楼兰、车师、戊己，民怀土思，怨结边域。传曰“安土重居，谓之众庶”昔殷民近迁洛邑，且犹怨望，何况去中土之肥饶，寄不毛之荒极乎。且南方暑湿，障毒互生。愁困之民，足以感动天地，移变阴阳矣。陛下留念省察，以济元元。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "书奏，肃宗下其章。司空第五伦亦同终议。太尉牟融、司徒鲍昱、校书郎班固等难伦，以施行既久，孝子无改父之道，先帝所建，不宜回异。终复上书曰“秦筑长城，功役繁兴，胡亥不革，卒亡四海。故孝元弃珠崖之郡，光武绝西域之国，不以介鳞易我衣裳。鲁文公毁泉台，《春秋》讥之曰先祖为之而己毁之，不如勿居而己，以其无妨害于民也。襄公作三军。昭公舍之，君子大其复古，以为不舍则有害于民也。今伊吾之役，楼兰之屯，久而未还，非天意也”帝从之，听还徙者，悉罢边屯。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "终又言“宣帝博征群儒，论定《五经》于石渠阁。方今天下少事，学者得成其业，而章句之徒，破坏大体。宜如石渠故事，永为后世则”于是诏诸儒于白虎观论考同异焉。会终坐事系狱，博士赵博、校书郎班固、贾逵等，以终深晓《春秋》，学多异闻，表请之，终又上书自讼，即日贳出，乃得与于白虎观焉。后受诏删《太史公书》为十馀万言。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "时，太后兄卫尉马廖，谨笃自守，不训诸子。终与廖交善，以书戒之曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "终闻尧、舜之民，可比屋而封。桀、纣之民，可比屋而诛，何者。尧、舜为之堤防，桀、纣示之骄奢故也。《诗》曰“皎皎练丝，在所染之”上智下愚，谓之不移。中庸之流，要在教化。《春秋》杀太子母弟，直称君甚恶之者，坐失教也。《礼》制，人君之子年八岁，为置少搏，教之书计，以开其明。十五置太傅，教之经典，以道其志。汉兴，诸侯王不力教诲，多触禁忌，故有亡国之祸，而乏嘉善之称。今君位地尊重，海内所望，岂可不临深履薄，以为至戒。黄门郎年幼，血气方盛，既无长君退让之风，而要结轻狡无行之客，纵而莫诲，视成任性，鉴念前往，可为寒心。君侯诚宜以临深履薄为戒。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "廖不纳。子豫后坐县书诽谤，廖以就国。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "终兄凤为郡吏，太守廉范为州所考，遣凤侯终，终为范游说，坐徙北地。帝东巡狩，凤皇黄龙并集，终赞颂嘉瑞，上述祖宗鸿业，凡十五章，奏上，诏贳还故郡。著《春秋外传》十二篇，改定章句十五万言。永元十二年，征拜郎中，以病卒。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "李法字伯度，汉中南郑人也。博通群书，性刚而有节。和帝永元九年，应贤艮方正对策。除博士，迁侍中、光禄大夫。岁馀，上疏以为朝政苛碎，违永平、建初故事。宦官权重，椒房宠盛，又讥史官记事不实，后世有识，寻功计德，必不明信。坐失旨，下有司，免为庶人，还乡里，杜门自守。故人儒生时有侯之者，言谈之次，问其不合上意之由，法未尝应对。友人固问之，法曰“鄙夫可与事君乎哉。敬患失之，无所不至。孟子有言：夫仁者如射，正己而后发。发而不中，不怨胜己者，反诸身而已矣。”在家八年，征拜议郎、谏议大夫，正言极辞，无改于旧。出为汝南太守，政有声迹。后归乡里，卒于家。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "翟酺字子超，广汉雒人也。四世传《诗》。酺好《老子》，尤善图纬、天文、历算。以报舅仇，当徙日南，亡于长安，为卜相工，后牧羊凉州。遇赦还。仕郡，征拜议郎，迁侍中。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "时，尚书有缺，诏将大夫六百石以上试对政事、天文、道术，以高第者补之。酺自恃能高，而忌故太史令孙懿，恐其先用，乃往侯懿。既坐，言无所及，唯涕泣流连。懿怪而问之，酺曰“图书有汉贼孙登，将以才智为中官所害。观君表相，似当应之。酺受恩接，凄怆君之祸耳”懿忧惧，移病不试。由是酺对第一，拜尚书。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "时，安帝始亲政事，追感祖母宋贵人，悉封其家。又元舅耿宝及皇后兄弟阎显等并用威权。酺上疏谏曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "臣闻微子佯狂而去殷，叔孙通背秦而归汉，彼非自疏其君，时不可也。臣何殊绝之恩，蒙值不讳之政，岂敢雷同受宠，而以戴天履地。伏惟陛下应天履祚，历值中兴，当建太平之功，而未闻致化之道。盖远者难明，请以近事征之。昔窦、邓之宠，倾动四方，兼官重绂，盈金积货，至使议弄神器，改更社稷。岂不以势尊威广，以致斯患乎。及其破坏，头颡堕地，愿为孤豚，岂可得哉。未致贵无渐失必暴，受爵非道殃必疾。今外戚宠幸，功均造化，汉元以来，未有等比。陛下诚仁恩周洽，以亲九族。然禄去公室，政移私门，覆车重寻，宁无摧折。而朝臣在位，莫肯正议，翕翕訾訾，更相佐附。臣恐威权外假，归之良难，虎翼一奋，卒不可制。故孔子曰“吐珠于泽，谁能不含”。老子称“国之利器，不可以示人”。此最安危之极戒，社稷之深计也。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "夫俭德之恭，政存约节。故文帝爱百金于露台，饰帷帐于皂囊。或有讥其俭者，上曰“朕为天下守财耳，岂得妄用之哉”至仓谷腐而不可食，钱贯朽而不可校。今自初政已来，日月未久，费用赏赐已不可算。敛天下之财，积无功之家，帑藏单尽，民物凋伤，卒有不虞，复当重赋百姓，怨叛既生，危乱可待也。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "昔成王之政，周公在前，邵公在后，毕公在左，史佚在右，四子挟而维之。目见正容，耳闻正言，一日即位，天下旷然，言其法度素定也。今陛下有成王之尊而无数子之佐，虽欲崇雍熙，致太平，其可得乎。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "自去年已来，灾谴频数，地坼天崩，高岸为谷。修身恐惧，则转祸为福。轻慢天戒，则其害弥深。愿陛下亲自劳恤，研精致思，勉求忠贞之臣，诛远佞谄之党，损玉堂之盛，尊天爵之重，割情欲之欢，罢宴私之好。帝王图籍，陈列左右，心存亡国所以失之，鉴观兴王所以得之，庶灾害可息，丰年可招矣。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "书奏不省，而外戚宠臣咸畏恶之。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "延光三年，出为酒泉太守。叛羌千馀骑徙敦煌来抄郡界，酺赴击，斩首九百级，羌众几尽，威名大震。迁京兆尹。顺帝即位，拜光禄大夫，迁将作大匠。损省经用，岁息四五千万。屡因灾异，多所匡正。由是权贵共诬酺及尚书令高堂芝等交通属托，坐减死归家。复被章云酺前与河南张楷等谋反，逮诣廷尉。及杜真等上书讼之，事得明释。卒于家。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "著《援神》、《钩命解诂》十二篇。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "初，酺之为大匠，上言“孝文皇帝始置一经博士，武帝大合天下之书，而孝宣论《六经》于石渠，学者滋盛，弟子万数。光武初兴，愍其荒废，起太学博士舍、内外讲堂，诸生横巷，为海内所集。明帝时辟雍始成，欲毁太学，太尉赵憙以为太学、辟雍皆宜兼存，故并传至今。而顷者颓废，至为园采刍牧之处。宜更修缮，诱进后学”帝从之。酺免后，遂起太学。更开拓房室，学者为酺立碑铭于学云。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "应奉字世叔，汝南南顿人也。曾祖父顺，字华仲，和帝时为河南尹、将作大匠，公廉约己，明达政事。生十子，皆有才学。中子叠，江夏太守，叠生郴，武陵太守。郴生奉。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "奉少聪明，自为童儿及长，凡所经履，莫不暗记。读书五行并下。为郡决曹史，行部四十二县，录囚徒数百千人。及还，太守备问之，奉口说罪系姓名，坐状轻重，无所遣脱，时人奇之。著《汉书后序》，多所述载。大将军梁冀举茂才。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "先是，武陵蛮詹山等四千馀人反叛，执县令，屯结连年。诏下公卿议，四府举奉才堪将帅。永兴元元，拜武陵太守。到官慰纳，山等皆悉降散。于是兴学校，举仄陋，政称变俗。坐公事免。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "延熹中，武陵蛮复寇乱荆州，车骑将军冯绲以奉有威恩，为蛮夷所服，上请与俱征。拜从事中郎。奉勤设方略，贼破军罢，绲推功于奉，荐为司隶校尉。纠举奸违，不避豪威，以严厉为名。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "及邓皇后败，而田贵人见幸，桓帝有建立之议。奉以田氏微贱，不宜超登后位，上书谏曰“臣闻周纳狄女，襄王出居于郑。汉立飞燕，成帝胤嗣泯绝。母后之重，兴废所因。宜思《关雎》之所求，远五禁之所忌”帝纳其言，竟立窦皇后。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "及党事起，奉乃慨然以疾自退。追愍屈原，因以自伤，著《感骚》三十篇，数万言。诸公多荐举，会病卒。子劭。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "劭字仲远。少笃学，博览多闻。灵帝时举孝廉，辟车骑将军何苗掾。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "中平二年，汉阳贼边章、韩遂与羌胡为寇，东侵三辅，时遣车骑将军后甫嵩西讨之。嵩请发乌桓三千人。北军中侯邹靖上言“乌桓众弱，宜开募鲜卑”事下四府，大将军掾韩卓议，以为“乌桓兵寡，而与鲜卑世为仇敌，若乌桓被发，则鲜卑必袭其家。乌桓闻之，当复弃军还救。非唯无益于实，乃更沮三军之情。邹靖居近边塞，究其态诈。若令靖募鲜卑轻骑五千，必有破敌之效”邵驳之曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "鲜卑隔在漠北，犬羊为群，无君长之帅，庐落之居，而天性贪暴，不拘信义，故数犯障塞，且无宁岁。唯至互市，乃来靡服。苟欲中国珍货，非为畏威怀德。计获事足，旋踵为害。是以朝家外而不内，盖为此也。往者匈奴反叛，度辽将军马续、乌桓校尉王元发鲜卑五千馀骑，又武威太守赵冲亦率鲜卑征讨叛羌。斩获丑虏，既不足言，而鲜卑越溢，多为不法。裁以军令，则忿戾作乱。制御小缓，则陆掠残害。劫居人，抄商旅，啖人牛羊，略人兵马。得赏既多，不肯去，复欲以物买铁。边将不听，便取缣帛聚欲烧之。边将恐怖，畏其反叛，辞谢抚顺，无敢拒违。今狡寇未殄，而羌为巨害，如或致悔，其可追乎。臣愚以为可募陇西羌胡守善不叛者，简直精勇，多其牢赏。太守李参沉静有谋，必能奖厉得其死力。当思渐消之略，不可仓卒望也。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "韩卓复与劭相难反复。于是诏百官大会朝堂，皆从劭议。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "三年，举高第，再迁，六年，拜太山太守。初平二年，黄巾三十万众入郡界。劭纠率文武连与贼战，前后斩首数千级，获生口老弱万馀人，辎重二千两，贼皆退却，郡内以安。兴平元年，前太尉曹嵩及子德从琅邪入太山，劭遣兵迎之，未到，而徐州牧陶谦素怨嵩子操数击之，乃使轻骑追嵩、德，并杀之于郡界。劭畏操诛，弃郡奔冀州牧袁绍。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "初，安帝时河间人尹次、颍川人史玉皆坐杀人当死，次兄初及玉母军并诣官曹求代其命，而缢而物故。尚书陈忠以罪疑从轻，议活次、玉。劭后追驳之，据正典刑，有可存者。其议曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "《尚书》称“天秩有礼，五服五章哉。天讨有罪，五刑五用哉”。而孙卿亦云“凡制刑之本，将以禁暴恶，且惩其末也，凡爵列、官秩、赏庆、刑威，皆以类相从，使当其实也”若德不副位，能不称官，赏不酧功，刑不应罪，不祥莫大焉。杀人者死，伤人者刑，此百王之定制，有法之成科。高祖入关，虽尚约法，然杀人者死，亦无宽降。夫时化则刑重，时乱则刑轻。《书》曰“刑罚时轻时重”，此之谓也。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "今次、玉公以清时释其私憾，阻兵安忍，僵尸道路。朝思在宽，幸至冬狱，而初、军愚狷，妄自投毙。昔召忽亲死子纠之难，而孔子曰“经于沟渎，人莫之知”。朝氏之父非错刻峻，遂能自陨其命，班固亦云“不知赵母指括以全其宗”。传曰“仆妾感慨而致死者，非能义勇，顾无虑耳”。夫刑罚威狱，以类天之震燿杀戮也。温慈和惠，以放天之生殖长育也。是故春一草枯则为灾，秋一木华亦为异。今杀无罪之初、军，而活当死之次、玉，其为枯华，不亦然乎。陈忠不详制刑之本，而信一时之仁，遂广引八议求生之端。夫亲故贤能功贵勤宾，岂有次、玉当罪之科哉。若乃小大以情，原心定罪，此为求生，非谓代死可以生也。败法乱政，悔其可追。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "劭凡为驳议三十篇，皆此类也。又删定律令为《汉仪》，建安元年乃奏之。曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "夫国之大事，莫尚载籍。载籍也者，决嫌疑，明是非，赏刑之宜，允获厥中，俾后之人永为监焉。故胶西相董仲舒老病致仕，朝廷每有政议，数遣廷尉张汤亲至陋巷，问其得失。于是作《春秋决狱》二百三十二事，动以经对，言之详矣，逆臣董卓，荡覆王室，典宪焚燎，靡有孑遣，开辟以来，莫或兹酷。今大驾东迈，巡省许都，拔出险难，其命惟新。臣累世受恩，荣祚丰衍，窃不自揆，贪少云补，辄撰具《律本章句》、《尚书旧事》、《廷尉板令》、《决事比例》、《司徒都目》、《五曹诏书》及《春秋断狱》凡二百五十篇。蠲去复重，为之节文。又集驳议三十篇，以类相从，凡八十二事。其见《汉书》二十五，《汉纪》四，皆删叙润色，以全本体。其二十六，博采古今瑰玮之士，文章焕炳，德义可观。其二十七，臣所创造。岂繄自谓必合道衷，心焉愤邑，聊以藉手。昔郑人以乾鼠为璞，鬻之于周，宋愚夫亦宝燕石，缇纟習十重。夫睹之者掩口卢胡而笑，斯文之族，无乃类旃。《左氏》实云虽有姬姜丝麻，不弃憔悴菅蒯，盖所以代匮也。是用敢露顽才，厕于明哲之末。虽未足纲纪国体，宣洽时雍，庶几观察，增阐圣听。惟因万机之馀暇，游意省览焉。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "献帝善之。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "二年，诏拜劭为袁绍军谋校尉。时始迁都于许，旧章堙没，书记罕存。劭慨然叹息，乃缀集所闻，著《汉官礼仪故事》，凡朝廷制度，百官典式，多劭所立。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "初，父奉为司隶时，并下诸官府郡国，各上前人像赞，劭乃连缀其名，录为《状人纪》。又论当时行事，著《中汉辑序》。撰《风俗通》，以辩物类名号，释时俗嫌疑。文虽不典，后世服其洽闻。凡所著述百三十六篇。又集解《汉书》，皆传于时。后卒于邺。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "弟子玚、璩，并以文才称。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "中兴初，有应妪者，生四子而寡。见神光照社，试探之，乃得黄金。自是诸子宦学，并有才名，至玚七世通显。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "霍谞字叔智，魏郡邺人也。少为诸生，明经。有人诬谞舅宋光于大将军梁商者，以为妄刊章文，坐系洛阳诏狱，掠考困极。谞时年十五，奏记于商曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "将军天覆厚恩，愍舅光冤结，前者温教许为平议，虽未下吏断决其事，已蒙神明顾省之听。皇天后土，实闻德音。窃独踊跃，私自庆幸。谞闻《春秋》之义，原情定过，赦事诛意，故许止虽弑君而不罪，赵盾以纵贼而见书。此仲尼所以垂王法，汉世所宜遵前修也。传曰“人心不同，譬若其面”斯盖谓大小窳隆丑美之形，至于鼻目众窍毛发之状，未有不然者也。情之异者，刚柔舒急倨敬之间。至于趋利避害，畏死乐生，亦复均也。谞与光骨肉，义有相隐，言其冤滥，未必可谅，且以人情平论其理。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "光衣冠子孙，径路平易，位极州郡，日望征辟，亦无瑕秽纤介之累，无故刊定诏书，欲以何名。就有所疑，当求其便安，岂有触冒死祸，以解细微。譬犹疗饑于附子，止渴于酖毒，未入肠胃，已绝咽喉，岂可为哉。昔东海孝妇见枉不辜，幽灵感革，天应枯旱。光之所坐，情既可原，守阙连年，而终不见理。呼嗟紫宫之门，泣血两观之下，伤和致灾，为害滋甚。凡事更赦令，不应复案。夫以罪刑明白，尚蒙天恩，岂有冤谤无征，反不得理。是为刑宥正罪，戮加诬侵也。不偏不党，其若是乎。明将军德盛位尊，人臣无二，言行动天地，举厝移阴阳，诚能留神，沛然晓察，必有于公高门之福，和气立应，天下幸甚。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "商高谞才志，即为奏原光罪，由是显名。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "仕郡，举孝廉，稍迁金城太守。性明达笃厚，能以恩信化诱殊俗，甚为羌胡所敬服。遭母忧，自上归行丧。服阙，公车征，再迁北海相，入为尚书仆射。是时，大将军梁冀贵戚秉权，自公卿以下莫敢违忤。谞与尚书令尹勋数奏其事，又因陛见陈闻罪失。及冀诛后，桓帝嘉其忠节，封邺都亭侯。前后固让，不许。出为河南尹，迁司隶校尉，转少府、廷尉，卒官。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "子俊，安定太守。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "爰延字季平，陈留外黄人也。清苦好学，能通经教授。性质悫，少言辞。县令陇西牛述好士知人，乃礼请延为廷掾，范丹为功曹，濮阳潜为主籍，常共言谈而已。后令史昭以为乡啬夫，仁化大行，人但闻啬夫，不知郡县。在事二年，州府礼请，不就。桓帝时征博士，太尉杨秉等举贤良方正，再迁为侍中。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "帝游上林苑，从容问延曰“朕何如主也”对曰“陛下为汉中主”帝曰“何以言之”对曰“尚书令陈蕃任事则化，中常侍黄门豫政则乱，是以知陛下可与为善，可与为非”帝曰“昔朱云廷折栏槛，今侍中面称朕违，敬闻阙矣”拜五官中郎将，转长水校尉，迁魏郡太守，征拜大鸿胪。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "帝以延儒生，常特宴见。时，太史令上言客星经帝坐，帝密以问延。延因上封事曰：",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "臣闻天子尊无为上，故天以为子，位临臣庶，威重四海。动静以礼，则星辰顺序。意在邪僻，则晷度错违。陛下以河南尹邓万有龙潜之旧，封为通侯，恩重公卿，惠丰宗室。加顷引见，与之对博，上下媟黩，有亏尊严。臣闻之，帝左右者，所以咨政德也。故周公戒成王曰“其朋其朋”，言慎所与也。昔宋闵公与强臣共博，列妇人于侧，积此无礼，以致大灾。武帝与幸臣李延年、韩嫣同卧起，尊爵重赐，情欲无厌，遂生骄淫之心，行不义之事，卒延年被戮，嫣伏其事。夫爱之则不觉其过，恶之则不知其善，所以事多放滥，物情生怨。故王者赏人必酧其功，爵人必甄其德。善人同处，则日闻嘉训。恶人从游，则日生邪情。孔子曰“益者三友，损者三友”邪臣惑君，乱妾危主，以非所言则悦于耳，以非所行则玩于目，故令人君不能远之。仲尼曰“惟女子与小人为难养，近之则不逊，远之则怨”盖圣人之明戒也。昔光武皇帝与严光俱寝，上天之异，其夕即见。夫以光武之圣德，严光之高贤，君臣合道，尚降此变，幸况陛下今所亲幸，以贱为贵，以卑为尊哉。惟陛下远谗谀之人，纳謇謇之士，除左右之权，寤宦官之敝。使积善日熙，佞恶消殄，则乾灾可除。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "帝省其奏。因以病自上，乞骸骨还家。灵帝复特征，不行，病卒。子骥，白马令，亦称善士。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "徐璆字孟玉，广陵海西人也。父淑，度辽将军，有名于边。璆少博学，辟公府，举高第。稍迁荆州刺史。时，董太后姊子张忠为南阳太守，因势放滥，臧罢数亿。璆临当之部，太后遣中常侍以忠属璆。璆对曰“臣身为国，不敢闻命”太后怒，遽征忠为司隶校尉，以相威临。璆到州，举奏忠臧余一亿，使冠军县上簿诣大司农，以彰暴其事。又奏五郡太守及属县有臧污者，悉征案罪，威风大行。中平元年，与中郎将朱俊击黄巾贼于宛，破之。张忠怨璆，与诸阉官构造无端，璆遂以罪征。有破贼功，得免官归家。后再征，迁汝南太守，转东海相，所在化行。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "献帝迁许，以廷尉征，当诣京师，道为袁术所劫，授璆以上公之位。璆乃叹曰“龚胜、鲍宣，独何人哉。守之必死”术不敢逼。术死军破，璆得其盗国玺，及还许，上之，并送前所假汝南、东海二郡印绶。司徒赵温谓璆曰“君遭大难，犹存此邪”璆曰“昔苏武困于匈奴，不队七尺之节，况此方寸印乎”",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "后拜太常，使持节拜曹操为丞相。操以相让璆，璆不敢当。卒于官。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "论曰：孙懿以高明见忌，而受欺于阴计。翟酺资谲数取通，而终之以謇谏。岂性智自有周偏，先后之要殊度乎。应氏七世才闻，而奉，劭采章为盛。及撰著篇籍，甄纪异知，虽云小道，亦有可观者焉。延、璆应对辩正，而不犯陵上之尤，斯固辞之不可以已也。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十八·杨李翟应霍爰徐列传第三十八",
    "text": "赞曰：杨终、李法，华阳有闻。二应克聪，亦表汝濆。翟酺诈懿，霍谞请舅。延能讦帝，璆亦忤后。",
    "chapter_url": "https://duguoxue.com/ershisishi/3361.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "王充字仲任，会稽上虞人也，其先自魏郡元城徒焉。充少孤，乡里称孝。后到京师，受业太学，师事扶风班彪。好博览而不守章句。家贫无书，常游洛阳市肆，阅所卖书，一见辄能诵忆，遂博通众流百家之言。后归乡里，屏居教授。仕郡为功曹，以数谏争不合去。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "充好论说，始若诡异，终有理实。以为俗儒守文，多失其真，乃闭门潜思，绝庆吊之礼，户牖墙壁各置刀笔。著《论衡》八十五篇，二十馀万言，释物类同异，正时俗嫌疑。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "刺史董勤辟为从事，转治中，自免还家。友人同郡谢夷吾上书荐充才学，肃宗特诏公车征，病不行。年渐七十，志力衰耗，乃造《养性书》十六篇，裁节嗜欲，颐神自守。永元中，病卒于家。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "王符字节信，安定临泾人也。少好学，有志操，与马融、窦章、张衡、崔瑗等友善。安定俗鄙庶孽，而符无外家，为乡人所贱。自和、安之后，世务游宦，当涂者更相荐引，而符独耿介不同于俗，以此遂不得升进。志意蕴愤，乃隐居著书三十馀篇，以讥当时失得，不欲章显其名，故号曰《潜夫论》。其指讦时短，讨谪物情，足以观见当时风政，著其五篇云尔。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《贵忠篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "夫帝王之所尊敬者，天也。皇天之所爱育者，人也。今人臣受君之重位，牧天之所爱，焉可以不安而利之，养而济之哉。是以君子任职则思利人，达上则思进贤，故居上而下不怨，在前而后不恨也。《书》称“天工人其代之”。王者法天而建官，故明主不敢以私授，忠臣不敢以虚受。窃人之财犹谓之盗，况偷天官以私己乎。以罪犯人，必加诛罚，况乃犯天，得无咎乎。夫五代之臣，以道事君，泽及草木，仁被率土，是以福祚流衍，本支百世。季世之臣，以谄媚主，不思顺天，专杖杀伐。白起、蒙恬，秦以为功，天以为贼。息夫、董贤，主以为忠，天以为盗。《易》曰“德薄而位尊，智小而谋大，鲜不及矣”是故德不称，其祸必酷。能不称，其殃必大。夫窃位之人，天夺其鉴。虽有明察之资，仁义之志，一旦富贵，则背亲捐旧，丧其本心，疏骨肉而亲便辟，薄知友而厚犬马，宁见朽贯千万，而不忍贷人一钱，情知积粟腐仓，而不忍贷人一斗，骨肉怨望于家，细人谤讟于道。前人以败，后争袭之，诚可伤也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "历观前政贵人之用心也，与婴儿子其何异哉。婴儿有常病，贵臣有常祸，父母有常失，人君有常过。婴儿常病，伤于饱也。贵臣常祸，伤于宠也。哺乳多则生痫病，富贵盛而致骄疾。爱子而贼之，骄臣而灭之者，非一也。极其罚者，乃有仆死深牢，衔刀都市，岂非无功于天，有害于人者乎。夫鸟以山为埤而增巢其上，鱼以泉为浅而穿穴其中，卒所以得者饵也。贵戚愿其宅吉而制为令名，欲其门坚而造作铁枢，卒其所以败者，非苦禁忌少而门枢朽也，常苦崇财货而行骄僭耳。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "不上顺天心，下育人物，而欲任其私智，窃弄君威，反戾天地，欺诬神明。居累卵之危，而图太山之安。为朝露之行，而思传世之功。岂不惑哉。岂不惑哉。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《浮侈篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "王者以四海为家，兆人为子。一夫不耕，天下受其饑。一妇不织，天下受其寒。今举俗舍本农，趋商贾，牛马车舆，填塞道路，游手为巧，充盈都邑，务本者少，浮食者众。“商邑翼翼，四方是极”今察洛阳，资末业者什于农夫，虚伪游手什于末业。是则一夫耕，百人食之，一妇桑，百人衣之，以一奉百，孰能供之。天下百郡千县，市邑万数，类皆如此。本末不足相供，则民安得不饑寒。饑寒并至，则民安能无奸轨。奸轨繁多，则吏安能无严酷。严酷数加，则下安能无愁怨。愁怨者多，则咎征并臻。下民无聊，而上天降灾，则国危矣。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "夫贪生于富，弱生于强，乱生于化，危生于安。是故明王之养民，忧之劳之，教之诲之，慎微防萌，以断其邪。故《易》美节以制度，不伤财，不害民。《七月》之诗，大小教之，终而复始。由此观之，人固不可恣也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "今人奢衣服，侈饮食，事口舌而习调欺。或以谋奸合任为业，或以游博持掩为事。丁夫不扶犁锄，而怀丸挟弹，携手上山邀游，或好取土作丸卖之，外不足御寇盗，内不足禁鼠雀。或作泥车瓦狗诸戏弄之具，以巧诈小儿，此皆无益也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《诗》刺“不绩其麻，市也婆娑”。又妇人不修中馈，休其蚕织，而起学巫祝，鼓舞事神，以欺诬细民，荧惑百姓妻女。羸弱疾病之家，怀忧愤愤，易为恐惧。至使奔走便时，去离正宅，崎岖路侧，风寒所伤，奸人所利，盗贼所中。或增祸重崇，至于死亡，而不知诬所欺误，反恨事神之晚，此妖妄之甚者也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "或刻画好缯，以书祝辞。或虚饰巧言，希致福祚。或糜折金彩，令广分寸。或断截众缕，绕带手腕。或裁切绮縠，缝紩成幡。皆单费百缣，用功千倍，破牢为伪，以易就难，坐食嘉谷，消损白日。夫山林不能给野火，江海不能实漏卮，皆所宜禁也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "昔孝文皇帝躬衣弋绨，革舄韦带。而今京师贵戚，衣服饮食，车舆庐第，奢过王制，固亦甚矣。且其徒御仆妾，皆服文组彩牒，锦锈绮纨，葛子升越，筩中女布。犀象珠玉，虎魄玳瑁，石山隐饰，金银错镂，穷极丽靡，转相夸咤。其嫁娶者，车軿数里，缇帷竟道，骑奴侍童，夹毂并引。富者竞欲相过，贫者耻其不逮，一飨之所费，破终身之业。古者必有命然后乃得衣缯丝而乘车马，今虽不能复古，宜令细民略用孝文之制。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "古之葬者，厚衣之以薪，葬之中野，不封不树，丧期无数。后世圣人易之以棺椁，桐木为棺，葛采为缄，下不及泉，上不泄臭。中世以后，转用楸梓槐柏杶樗之属，各因方土，栽用胶漆，使其坚足恃，其用足任，如此而已。今者京师贵戚，必欲江南檽、梓、豫章之木。边远下土，亦竞相放效。夫檽、梓、豫章，所出殊远，伐之高山，引之穷谷，入海乘淮，逆河溯洛，工匠雕刻，连累日月，会众而后动，多牛而后致，重且千斤，功将万失，而东至乐浪，西达郭煌，费力伤农于万里之地。古者墓而不坟，中世坟而不崇。仲尼丧母，冢高四尺，遇雨而崩，弟子请修之，夫子泣曰“古不修墓”及鲤也死，有棺无椁。文帝葬芷阳，明帝葬洛南，皆不臧珠宝，不起山陵，墓虽卑而德最高。今京师贵戚，郡县豪家，生不极养，死乃崇丧。或至金缕玉匣，檽、梓、楩、楠，多埋珍宝偶人车马，造起大冢，广种松柏，庐舍祠堂，务崇华侈。案鄗毕之陵，南城之冢，周公非不忠，曾子非不孝，以为褒君爱父，不在于聚财，扬名显亲，无取于车马。昔晋灵公多赋以雕墙，《春秋》以为不君。华元、乐举厚葬文公，君子以为不臣。况于群司士庶，乃可僭侈主上，过天道乎。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《实贡篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "国以贤兴，以谄衰。君以忠安，以佞危。此古今之常论，而时所共知也。然衰国危君，继踵不绝者，岂时无忠信正直之士哉，诚苦其道不得行耳。夫十步之间，必有茂草。十室之邑，必有忠信。是故乱殷有三仁，小卫多君子。今以大汉之广土，士民之繁庶，朝廷之清明，上下之修正，而官无善吏，位无良臣。此岂时之无贤，谅由取之乖实。夫志道者少与，逐俗者多畴，是以朋党用私，背实趋华。其贡士者，不复依其质干，准其才行，但虚造声誉，妄生羽毛。略计所举，岁且二百。览察其状，则德侔颜、冉，详核厥能，则鲜及中人，皆总务升官，自相推达。夫士者贵其用也，不必求备。故四友虽美，能不相兼。三仁齐政，事不一节。高祖佐命，出自亡秦。光武得士，亦资暴莽。况太平之时，而云无士乎。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "夫明君之诏也若声，忠臣之和也如响。长短大小，清浊疾徐，必相应也。且攻玉以石，洗金以盐，濯锦以鱼，浣布以灰。夫物固有以贱理贵，以丑化好者矣。智者弃短取长，以致其功。今使贡士必核以实，其有小疵，勿强衣饰，出处默语，各因其方，则萧、曹、周、韩之伦，何足不致，吴、邓、梁、窦之属，企踵可待。孔子曰“未之思也，夫何远之有”",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《爱日篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "国之所以为国者，以有民也。民之所以为民者，以有谷也。谷之所以丰殖者，以有民功也。功之所以能建者，以日力也。化国之日舒以长，故其民闲暇而力有余。乱国之日促以短，故其民困务而力不足。舒长者，非谓羲和安行，乃君明民静而力有馀也。促短者，非谓分度损减，乃上暗下乱，力不足也。孔子称“既庶则富之，既富乃教之”。是故礼义生于富足，盗窃起于贫穷。富足生于宽暇，贫穷起于无日。圣人深知力者民之本，国之基也，故务省徭役，使之爱日。是以尧敕羲和，钦若昊天，敬授民时。明帝时，公车以反支日不受章奏，帝闻而怪曰“民废农桑，远来诣阙，而复拘以禁忌，岂为政之意乎”于是遂蠲其制。今冤民仰希申诉，而令长以神自畜，百姓废农桑而趋府廷者，相续道路，非朝餔不得通，非意气不得见。或连日累月，更相瞻视。或转请邻里，馈粮应对。岁功既亏，天下岂无受其饑者乎。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "孔子曰“听讼吾犹人也”从此言之，中才以上，足议曲直，乡亭部吏，亦有任决断者，而类多枉曲，盖有故焉。夫理直则恃正而不桡，事曲则谄意以行赇。不桡故无恩于吏，行赇故见私于法。若事有反复，吏应坐之，吏以应坐之故，不得不枉之于庭。以羸民之少党，而与豪吏对讼，其势得无屈乎。县承吏言，故与之同。若事有反复，县亦应坐之，县以应坐之故，而排之于郡。以一民之轻，而与一县为讼，其理岂得申乎。事有反复，郡亦坐之，郡以共坐之故，而排之于州。以一民之轻，与一郡为讼，其事岂获胜乎。既不肯理，故乃远诣公府，公府复不能察，而当延以日月。贫弱者无以旷旬，强富者可盈千日。理讼若此，何枉之能理乎。正士怀怨结而不见信，猾吏崇奸轨而不被坐，此小民所以易侵苦，而天下所以多困穷也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "且除上天感痛致灾，但以人功见事言之。自三府州郡，至于乡县典司之吏，辞讼之民，官事相连，更相检对者，日可有十万人。一人有事，二人经营，是为日三十万人废其业也。以中农率之，则是岁三百万人受其饑者也。然则盗贼何从而销，太平何由而作乎。《诗》云“莫肯念乱，谁无父母”百姓不足，君谁与足。可无思哉。可无思哉。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《述赦篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "凡疗病者，必知脉之虚实，气之所结，然后为之方，故疾可愈而寿可长也。为国者，必先知民之所苦，祸之所起，然后为之禁，故奸可塞而国可安也。今日贼良民之甚者，莫大于数赦赎。赦赎数，则恶人昌而善人伤矣。何以明之哉。夫勤敕之人，身不蹈非，又有为吏正直，不避强御，而奸猾之党横加诬言者，皆知赦之不久故也。善人君子，被侵怨而能至阙庭自明者，万无数人。数人之中得省问者，百不过一。既对尚书而空遣去者，复什六七矣。其轻薄奸轨，既陷罪法，怨毒之家冀其辜戮，以解畜愤，而反一概悉蒙赦释，令恶人高会而夸咤，老盗服臧而过门，孝子见仇而不得讨，遭盗者睹物而不敢取，痛莫甚焉。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "夫养稂莠者伤禾稼，惠奸轨者贼良民。《书》曰“文王作罚，刑兹无赦”先王之制刑法也，非好伤人肌肤，断人寿命也。贵威奸惩恶，除人害也。故经称“天命有德，五服五章哉，天讨有罪，五刑五用哉”。《诗》刺“彼宜有罪，汝反脱之”。古者唯始受命之君，承大乱之极，寇贼奸轨，难为法禁，故不得不有一赦，与之更新，颐育万民，以成大化。非以养奸活罪，放纵天贼也。夫性恶之民，民之豺狼，虽得放宥之泽，终无改悔之心。旦脱重梏，夕还囹圄，严明令尹，不能使其继绝。何也。凡敢为大奸者，才必有过于众，而能自媚于上者也。多散诞得之财，奉以谄谀之辞，以转相驱，非有第五公之廉直，孰不为顾哉。论者多曰“久不赦则奸轨炽而吏不制，宜数肆眚以解散之”此未昭政乱之本源，不察祸福之所生也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "后度辽将军皇甫规解官归安定，乡人有以贷得雁门太守者，亦去职还家，书刺谒规。规卧不迎，既入而问“卿前在郡食雁美乎”有顷，又白王符在门。规素闻符名，乃惊遽而起，衣不及带，屣履出迎，援符手而还，与同坐，极欢。时人为之语曰“徒见二千石，不如一缝掖”言书生道义之为贵也。符竟不仕，终于家。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "仲长统字公理，山阳高平人也。少好学，博涉书记，赡于文辞。年二十馀，游学青、徐、并、冀之间，与交友者多异之。并州刺史高幹，袁绍甥也。素贵有名，招致四方游土，士多归附。统过幹，幹善待遇，访以当时之事。统谓幹曰“君有雄志而无雄才，好士而不能择人，所以为君深戒也”幹雅自多，不纳其言，统遂去之。无几，幹以并州叛，卒至于败。并、冀之士皆以是异统。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "统性俶傥，敢直言，不矜小节，默语无常，时人或谓之狂生。每州郡命召，辄称疾不就。常以为凡游帝王者，欲以立身扬名耳，而名不常存，人生易灭，优游偃仰，可以自娱。欲卜居清旷，以乐其志，论之曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "使居有良田广宅，背山临流，沟池环匝，竹木周布，场圃筑前，果园树后。舟车足以代步涉之艰，使令足以息四体之役。养亲有兼珍之膳，妻孥无苦身之劳。良朋萃止，则陈酒肴以娱之。嘉时吉日，则亨羔豚以奉之。蹰躇畦苑，游戏平林，濯清水，追凉风，钓游鲤，弋高鸿。讽于舞雩之下，咏归高堂之上。安神闺房，思老氏之玄虚。呼吸精和，求至人之仿佛。与达者数子，论道讲书，俯仰二仪，错综人物。弹《南风》之雅操，发清商之妙曲。消摇一世之上，睥睨天地之间。不受当时之责，永保性命之期。如是，则可以陵霄汉，出宇宙之外矣。岂羡夫入帝王之门哉。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "又作诗二篇，以见其志，辞曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "飞鸟遗迹，蝉蜕亡壳。腾蛇弃鳞，神龙丧角。至人能变，达士拔俗。乘云无辔，骋风无足。垂露成帏，张霄成幄。沆瀣当餐，九阳代烛。恒星艳珠，朝霞润玉。六合之内，恣心所欲。人事可遗，何为局促。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "大道虽夷，见几者寡。任意无非，适物无可。古来绕绕，委曲如琐。百虑何为，至要在我。寄愁天上，埋忧地下。叛散《五经》，灭弃《风》、《雅》。百家杂碎，请用从火。抗志山栖，游心海左。元气为舟，微风为柂。敖翔太清，纵意容冶。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "尚书令荀彧闻统名，奇之，举为尚书郎。后参丞相曹操军事。每论说古今及时俗行事，恒发愤叹息。因著论名曰《昌言》，凡三十四篇，十馀万言。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "献帝逊位之岁，统卒，时年四十一。友人东海缪袭常称统才章足继西京董、贾、刘、杨。今简撮其书有益政者，略载之云。《理乱篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "豪杰之当天命者，未始有天下之分者也。无天下之分，故战争者竞起焉。于斯之时，并伪假天威，矫据方国，拥甲兵与我角才智，程勇力与我竞雌雄，不知去就，疑误天下，盖不可数也。角知者皆穷，角力者皆负，形不堪复伉，势不足复校，乃始羁首系颈，就我之衔绁耳。夫或曾为我之尊长矣，或曾与我为等侪矣，或曾臣虏我矣，或曾执囚我矣。彼之蔚蔚，皆匈詈腹诅，幸我之不成，而以奋其前志，讵肯用此为终死之分邪。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "及继体之时，民心定矣。普天之下，赖我而得生育，由我而得富贵，安居乐业，长养子孙，天下晏然，皆归心于我矣。豪杰之心既绝，士民之志已定，贵有常家，尊在一人。当此之时，虽下愚之才居之，犹能使恩同天地，威侔鬼神。暴风疾霆，不足以方其怒。阳春时雨，不足以喻其泽。周、孔数千，无所复角其圣。贲、育百万，无所复奋其勇矣。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "彼后嗣之愚主，见天下莫敢与之违，自谓若天地之不可亡也，乃奔其私嗜，聘其邪欲，君臣宣淫，上下同恶。目极角之观，耳穷郑、卫之声。入则耽于妇人，出则驰于田猎。荒废庶政，弃亡人物，澶漫弥流，无所底极。信任亲爱者，尽佞谄容说之人也。宠贵隆丰者，尽后妃姬妾之家也。使饿狼守庖厨，饑虎牧牢豚，遂至熬天下之脂膏，斫生人之骨髓。怨毒无聊，祸乱并起，中国扰攘，四夷侵叛，土崩瓦解，一朝而去。昔之为我哺乳之子孙者，今尽是我饮血之寇仇也。至于运徙势去，犹不觉悟者，岂非富贵生不仁，沉溺致愚疾邪。存亡以之迭伐，政乱从此周复，天道常然之大数也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "又政之为理者，取一切而已，非能斟酌贤愚之分，以开盛衰之数也。日不如古，弥以远甚，岂不然邪。汉兴以来，相与同为编户齐民，而以财力相君长者，世无数焉。而清洁之士，徒自苦于茨棘之间，无所益损于风俗也。豪人之室，连栋数百，膏田满野，奴婢千群，徒附万计。船车贾贩，周于四方。废居积贮，满于都城。琦赂宝贷，巨室不能容。马牛羊豕，山谷不能受。妖童美妾，填乎绮室。倡讴伎乐，列乎深堂。宾客待见而不敢去，车骑交错而不敢进。三牲之肉，臭而不可食。清醇之酎，败而不可饮。睇盼则人从其目之所视，喜怒则人随其心之所虑。此皆公侯之广乐，君长之厚实也。苟能运智诈者，则得之焉。苟能得之者，人不以为罪焉。源发而横流，路开而四通矣。求士之舍荣乐而居穷苦，弃放逸而赴束缚，夫谁肯为之者邪。夫乱世长而化世短。乱世则小人贵宠，君子困贱。当君子困贱之时，跼高天，蹐厚地，犹恐有镇厌之祸也。逮至清世，则复入于矫枉过正之检。老者耄矣，不能及宽饶之俗。少者方壮，将复困于衰乱之时。是使奸人擅无穷之福利，而善士挂不赦之罪辜。苟目能辩色，耳能辩声，口能辩味，体能辩寒温者，将皆以修洁为讳恶，设智巧以避之焉，况肯有安而乐之者邪。斯下世人主一切之愆也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "昔春秋之时，周氏之乱世也。逮乎战国，则又甚矣。秦政乘并兼之势，放虎狼之心，屠裂天下，吞食生人，暴虐不已，以招楚、汉用兵之苦，甚于战国之时也。汉二百年而遭王莽之乱，计其残夷灭亡之数，又复倍乎秦、项矣。以及今日，名都空而不居，百里绝而无民者，不可胜数。此则又甚于亡新之时也。悲夫。不及五百年，大难三起，中间之乱，尚不数焉。变而弥猜，下而加酷，推此以往，可及于尽矣。嗟乎。不知来世圣人救此之道，将何用也。又不知天若穷此之数，欲何至邪。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《损益篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "作有利于时，制有便于物者，可为也。事有乖于数，法有玩于时者，可改也。故行于古有其迹，用于今无其功者，不可不变。变而不如前，易而多所败者，亦不可不复也。汉之初兴，分王子弟，委之以士民之命，假之以杀生之权。于是骄逸自恣，志意无厌。鱼肉百姓，以盈其欲。报蒸骨血，以快其情。上有篡叛不轨之奸，下有暴乱残贼之害。虽借亲属之恩，盖源流形势使之然也。降爵削土，稍稍割夺，卒至于坐食奉禄而已。然其洿秽之行，淫昏之罪，犹尚多焉。故浅其根本，轻其恩义，犹尚假一日之尊，收士民之用，况专之于国，擅之于嗣，岂可鞭笞叱咤，而使唯我所为者乎。时政凋敝，风俗移易，纯朴已去，智惠已来。出于礼制之防，放于嗜欲之域久矣，固不可授之以柄，假之以资者也。是故收其奕世之权，校其从横之势，善者早登，否者早去，故下土无壅滞之士，国朝无专贵之人。此变之善，可遂行者也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "井田之变，豪人货殖，馆舍布于州郡，田亩连于方国。身无半通青纶之命，而窍三辰龙章之肥。不为编户一伍之长，而有千室名邑之役。荣乐过于封君，势力侔于守令。财赂自营，犯法不坐。刺客死士，为之投命。至使弱力少智之子，被穿帷败，寄死不敛，冤枉穷困，不敢自理。虽亦由网禁疏阔，盖分田无限使之然也。今欲张太平之纪纲，立至化之基趾，齐民财之丰寡，正风俗之奢俭，非井田实莫由也。此变有所败，而宜复者也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "肉刑之废，轻重无品，下死则得髡钳，下髡钳则得鞭笞。死者不可复生，而髡者无伤于人。髡笞不足以惩中罪，安得不至于死哉。夫鸡狗之攘穷，男女之淫奔，酒醴之赂遗，谬误之伤害，皆非值于死者也。杀之则甚重，髡之则甚轻。不制中刑以称其罪，则法令安得不参差，杀生安得不过谬乎。今患刑轻之不足以惩恶，则假臧货以成罪，托疾病以讳杀。科条无所准，名实不相应，恐非帝王之通法，圣人之良制也。或曰：过刑恶人，可也。过刑善人，岂可复哉。曰：若前政以来，未曾枉害善人者，则有罪不死也，是为忍于杀人，而不忍于刑人也。今令五刑有品，轻重有数，科条有序，名实有正，非杀人逆乱鸟兽之行甚重者，皆勿杀。嗣周氏之秘典，续吕侯之祥刑，此又宜复之善者也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《易》曰“阳一君二臣，君子之道也。阴二君一臣，小人之道也”然则寡者，为人上者也。众者，为人下者也。一伍之长，才足以长一伍者也。一国之君，才足以君一国者也。天下之王，才足以王天下者也。愚役于智，犹枝之附干，此理天下之常法也。制国以分人，立政以分事，人远则难绥，事总则难了。今远州之县，或相去数百千里，虽多山陵洿泽，犹有可居人种谷者焉。当更制其境界，使远者不过二百里。明版籍以相数阅，审什伍以相连持，限失田以断并兼，定五刑以救死亡，益君长以兴政理，急农桑以丰委积，去末作以一本业，敦教学以移情性，表德行以厉风俗，核才艺以叙官宜，简精悍以习师田，修武器以存守战，严禁令以防僭差，信赏罚以验惩劝，纠游戏以杜奸邪，察苛刻以绝烦暴。审此十六者以为政务，操之有常，课之有限，安宁勿懈堕，有事不迫遽，圣人复起，不能易也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "向者，天下户过千万，除其老弱，但户一丁壮，则千万人也。遗漏既多。又蛮夷戎狄居汉地者尚不在焉。丁壮十人之中，必有堪为其什五之长，推什长已上，则百万人也。又十取之，则佐史之才已上十万人也。又十取之，则可使在政理之位者万人也。以筋力用者谓之人，人求丁壮，以才智用者谓之士，士贵耆老。充此制以用天下之人，犹将有储，何嫌乎不足也。故物有不求，未有无物之岁也。士有不用，未有少士之世也。夫如此，然后可以用天性，究人理，兴顿废，属断绝，网罗遗漏，拱柙天人矣。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "或曰：善为政者，欲除烦去苛，并官省职，为之以无为，事之以无事，何子言之云云也。曰“若是，三代不足摹，圣人未可师也。君子用法制而至于化，小人用法制而至于乱。均是一法制也，或以之化，或以之乱，行之不同也。苟使豺狼牧羊豚，盗跖主征税，国家昏乱，吏人放肆，则恶复论损益之间哉。夫人待君子然后化理，国待蓄积乃无忧患。君子非自农桑以求衣食者也，蓄积非横赋敛以取优饶者也。奉禄诚厚，则割剥贸易之罪乃可绝也。畜积诚多，则兵寇水旱之灾不足苦也。故由其道而得之，民不以为奢。由其道而取之，民不以为劳。天灾流行，开仓库以禀贷，不亦仁乎。衣食有馀，损靡丽以散施，不亦义乎。彼君子居位为士民之长，固宜重肉累帛，朱轮四马。今反谓薄屋者为高，藿食者为清，既失天地之性，又开虚伪之名，使小智居大位，庶绩不咸熙，未必不由此也。得拘洁而失才能，非立功之实也。以廉举而以贪去，非士君子之志也。夫选用必取善士。善士富者少而贫者多，禄不足以供养，安能不少营私门乎。从而罪之，是设机置阱以待天下之君子也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "盗贼凶荒，九州代作，饑馑暴至，军旅卒发，横税弱人，割夺吏禄，所恃者寡，所取者猥，万里悬乏，首尾不救，徭役并起，农桑失业，兆民呼嗟于昊天，贫穷转死于沟壑矣。今通肥饶之率，计稼穑之入，令亩收三斛，斛取一斗，未为甚多。一岁之间，则有数年之储，虽兴非法之役，恣奢侈之欲，广爱幸之赐，犹未能尽也。不循古法，规为轻税，及至一方有警，一面被灾，未逮三年，校计骞短，坐视战士之蔬食，立望饿殍之满道，如之何为君行此政也。二十税一，名之曰貊，况三十税一乎。夫薄吏禄以丰军用，缘于秦征诸侯，续以四夷，汉承其业，遂不改更，危国乱家，此之由也。今田无常主，民无常居，吏食日禀，班禄未定。可为法制，画一定科，租税十一，更赋如旧。今者土广民稀，中地未垦。虽然，犹当限以大家，勿令过制。其地有草者，尽曰官田，力堪农事，乃听受之。若听其自取，后必为奸也。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《法诫篇》曰：",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "《周礼》六典，冢宰贰王而理天下。春秋之时，诸侯明德者，皆一卿为政。爰及战国，亦皆然也。秦兼天下，则置丞相，而贰之以御史大夫。自高帝逮于孝成，因而不改，多终其身。汉之隆盛，是惟在焉。夫任一人则政专，任数人则相倚。政专则和谐，相倚则违戾。和谐则太平之所兴也，违戾则荒乱之所起也。光武皇帝愠数世之失权，忿强臣之窍命，矫枉过直，政不任下，虽置三公，事归台阁。自此以来，三公之职，备员而已。然政有不理，犹加谴责。而权移外戚之家，宠被近习之竖，亲其党类，用其私人，内充京师，外布列郡，颠倒贤愚，贸易选举，疲驾守境，贪残牧民，挠扰百姓，忿怒四夷，招致乖叛，乱离斯瘼，怨气并作，阴阳失和，三光亏缺，怪异数至，虫螟食稼，水旱为灾，此皆戚宦之宦所致然也。反以策让三公，至于死免，乃足为叫呼苍天，号滕泣血者也。又中世之选三公也，务于清悫谨慎。循常飞故者。是妇女之检柙，乡曲之常人耳，恶足以居斯位邪。势既如彼，选又如此，而欲望三公勋立于国家，绩加于生民，不亦远乎。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "昔文帝之于邓通，可谓至爱，而犹展申徒嘉之志。夫见任如此，则何患于左右小臣哉。至如近世，外戚宦竖请托不行，意气不满，立能陷入于不测之祸，恶可得弹正者哉。曩者任之重而责之轻，今者任之轻而责之重。昔贾谊感绛侯之困辱，因陈大臣廉耻之分，开引自裁之端。自此以来，遂以成俗。继世之主，生而见之，习其所常，曾莫之悟。呜呼，可悲夫。左手据天下之图，右手刎其喉，愚者犹知难之，况明哲君子哉。光武夺三公之重，至今而加甚，不假后党以权，数世而不行，盖亲疏之势异地。母后之党，左右之人，有此至亲之势，故其贵任万世。常然之败，无世而无之，莫之斯鉴，亦可痛矣。未若置丞相自总之。若委三公，则宜分任责成。夫使为政者，不当与之婚姻。婚姻者，不当使之为政也。如此，在位病人，举用失贤，百姓不安，争讼不息，天地多变，人物多妖，然后可以分此罪矣。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "或曰：政在一人，权甚重也。曰：人实难得，何重之嫌。昔者霍禹、窦宪、邓骘、梁冀之徒，籍外戚之权，管国家之柄。及其伏诛，以一言之诏，诘朝而决，何重之畏乎。今夫国家漏神明于媟近，输权重于妇党，算十世而为之者八九焉。不此之罪而彼之疑，何其诡邪。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "论曰：百家之言政者尚矣。大略归乎宁固根柢，革易时敝也。夫遭运无恒，意见偏杂，故是非之论，纷然相乖。尝试妄论之，以为世非胥、庭，人乘鷇饮，化迹万肇，情故萌生。虽周物之智，不能研其推变。山川之奥，未足况其纡险。则应俗适事，难以常条。如使用审其道，则殊涂同会。才爽其分，则一豪以乖。何以言之。若夫玄圣御世，则天同极，施舍之道，宜无殊典。而损益异运，文朴递行。用时居晦，回泬于曩时。兴戈陈俎，参差于上世。及至戴黄屋，服絺衣，丰薄不齐，而致化则一。亦有宥公族，黥国储，宽惨巨隔，而防非必同。此其分波而共源，百虑而一致者也。若乃偏情矫用，则枉直必过。故葛屦履霜，敝由崇俭。楚楚衣服，戒在穷赊。疏禁厚下，以尾大陵弱。敛威峻罚，以苛薄分崩。斯《曹》、《魏》之刺，所以明乎国风。周、秦末轨，所以彰于微灭。故用舍之端，兴败资焉。是以繁简唯时，宽猛相济。刑书镌鼎，事有可详。三章在令，取贵能约。太叔致猛政之褒，国子流遗爱之涕，宣孟改冬日之和，平阳循画一之法。斯实弛张之弘致，可以征其统乎。数子之言当世失得皆究矣，然多谬通方之训，好申一隅之说。贵清静者，以席上为腐议。束名实者，以柱下为诞辞。或推前王之风，可行于当年。有引救敝之规，宜流于长世。稽之笃论，将为敝矣。如以舟无推陆之分，瑟非常调之音，不限局以疑远，不拘玄以防素，则化枢各管其极，理略可得而言与。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷四十九·王充王符仲长统列传第三十九",
    "text": "赞曰“管视好偏，群言难一。救朴虽文，矫迟必疾。举端自理，滞隅则失。详观时蠹，成昭政术。",
    "chapter_url": "https://duguoxue.com/ershisishi/3362.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "孝明皇帝九子：贾贵人生章帝。阴贵人生梁节王畅。馀七王本书不载母氏。千乘哀王建，永平三年封。明年薨。年少无子，国除。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "陈敬王羡，永平三年封广平王。建初三年，有司奏遣羡与巨鹿王恭、乐成王党俱就国。肃宗性笃爱，不忍与诸王乖离，遂皆留京师。明年，案舆地图，令诸国户口皆等，租入岁各八千万。羡博涉经书，有威严，与诸儒讲论于白虎殿。七年，帝以广平在北，多有边费，乃徙羡为西平王，分汝南八县为国。及帝崩，遗诏徙封为陈王，食淮阳郡，其年就国。立三十七年薨，子思王钧嗣。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "钧立，多不法，遂行天子大射礼。性隐贼，喜文法，国相二千石不与相得者，辄阴中之。憎怨敬王夫人李仪等，永元十一年，遂使客隗久杀仪家属。吏捕得久，系长平狱。钧欲断绝辞语，复使结客篡杀久。事发觉，有司举奏，钧坐削西华、项、新阳三县。十二年，封钧六弟为列侯。后钧取掖庭出女李娆为小妻，复坐削圉、宜禄、扶沟三县。永初七年，封敬王孙安国为耕亭侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "钧立二十一年薨，子怀王竦嗣。立二年薨，无子，国绝。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "永宁元年，立敬王子安寿亭侯崇为陈王，是为顷王。立五年薨，子孝王承嗣。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "承薨，子愍王宠嗣。熹平二年，国相师迁追奏前相魏愔与宠共祭天神，希幸非冀，罪至不道。有司奏遣使者案验。是时，新诛勃海王悝，灵帝不忍复加法，诏槛车传送愔、迁诣北寺诏狱，使中常侍王酺与尚书令、侍御史杂考。愔辞与王共祭黄老君，求长生福而已。无他冀幸。酺等奏愔职在匡正，而所为不端，迁诬靠其王，罔以不道，皆诛死。有诏赦宠不案。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "宠善弩射，十发十中，中皆同处。中平中，黄巾贼起，郡县皆弃城走，宠有强弩数千张，出军都亭。国人素闻王善射，不敢反叛，故陈独得完，百姓归之者众十馀万人。及献帝初，义兵起，宠率众屯阳夏，自称辅汉大将军。国相会稽骆俊素有感恩，时天下饑荒，邻郡人多归就之，俊倾赈赡，并得全活。后袁术求粮于陈而俊拒绝之，术忿恚，遣客诈杀俊及宠，陈由是破败。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "是时，诸国无复租禄，而数见虏夺，并日而食，转死沟壑者甚众，夫人姬妾多为丹陵兵乌桓所略云。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "彭城靖王恭，永平九年赐号灵寿王。十五年，封为臣鹿王。建初三年，徙封江陵王，改南郡为国。元和二年，三公上言江陵在京师正南，不可以封，乃徙为六安王，以庐江郡为国。肃宗崩，遗诏徙封彭城王，食楚郡，其年就国。恭敦厚威重，举动有节度，吏人敬爱之。永初六年，封恭子阿奴为竹邑侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "元初三年，恭以事怒子酺，酺自杀。国相赵牧以状上，因诬奏恭祠祀恶言，大逆不道。有司奏请诛之。恭上书自讼。朝廷以其素著行义，今考实，无征，牧坐下狱，会赦免死。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "恭立四十六年薨，子考王道嗣。元初五年，封道弟三人为乡侯，恭孙顺为东安亭侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "道立二十八年薨，子顷王定嗣。本初元年，封定兄弟九人皆为亭侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "定立四年薨，子孝王和嗣。和性至孝，太夫人薨，行丧陵次，毁胔过礼。傅相以闻。桓帝诏使奉牛、酒迎王还宫。和敬贤乐施，国中爱之。初平中，天下大乱，和为贼昌务所攻，避奔东阿，后得还国。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立六十四年薨，孙祗嗣。立七年，魏受禅，以为崇德侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "乐成靖王党，永平九年赐号重熹王，十五年封乐成王。党聪惠，善《史书》，喜正文字。与肃宗同年，尤相亲爱。建初四年，以清河之游、观津，勃海之东光、成平，涿郡之中水、饶阳、安平、南深泽八县益乐成国。及帝崩，其年就国。党急刻不遵法度。旧禁宫人出嫁，不得适诸国。有故掖庭技人哀置，嫁为男子章初妻，党召哀置入宫与通，初欲上书告之，党恐惧，乃密赂哀置姊焦使杀初。事发觉，党乃缢杀内侍三人，以绝口语。又取故中山简王傅婢李羽生为小妻。永远七年，国相举奏之。和帝诏削东光、鄡二县。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立二十五年薨，子哀王崇嗣。立二月薨，无子，国绝。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "明年，和帝立崇兄脩侯巡为乐成王，是为釐王。立十五年薨，子隐王宾嗣。立八年薨，无子，国绝。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "明年，复立济北惠王子苌为乐成王后。苌到国数月，骄淫不法，愆过累积，冀州刺史与国相举奏苌罪至不道。安帝诏曰“苌有靦其面，而放逸其心。知陵庙至重，承继有礼，不惟致敬之节，肃穆之慎，乃敢擅损牺牲，不备苾芬。慢易大姬，不震厥教。出入颠覆，风淫于家，娉取人妻，馈遗婢妾。殴击吏人，专己凶暴。愆罪莫大，甚可耻也。朕览八辟之议，不忍致之于理。其贬苌爵为临湖侯。朕无则哲之明，致简统失序。罔以尉承大姬，增怀永叹”",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "延光元年，以河间孝王子得嗣靖王后。以乐成比废绝，故改国曰安平，是为安平孝王。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立三十年薨，子续立。中平元年，黄巾贼起，为所劫质，囚于广宗。贼平复国。其年秋，坐不道被诛。立三十四年，国除。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "下邳惠王衍，永平十五年封。衍有容貌，肃宗即位，常在左右。建初初冠，诏赐衍师傅已下官属金、帛各有差。四年，以临淮郡及九江之钟离、当涂、东城、历阳、全椒合十七县益下邳国。帝崩，其年就国。衍后病荒忽，而太子卬有罪废，诸姬争欲立子为嗣，连上书相告言。和帝怜之，使彭城靖王恭至下邳正其嫡庶，立子成为太子。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "衍立五十四年薨，子贞王成嗣。永建元年，封成兄二人及惠王孙二人皆为列侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "成立二年薨，子愍王意嗣。阳嘉元年，封意弟八人为乡、亭侯。中平元年，意遭黄巾，弃国走。贼平复国，数月薨。立五十七年，年九十。子哀王宜嗣，数月薨，无子，建安十一年国除。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "梁节王畅，永平十五年封为汝南王。母阴贵人有宠，畅尤被爱幸，国土租入倍于诸国。肃宗立，缘先帝之意，赏赐恩宠甚笃。建初二年，封畅舅阴棠为西陵侯。四年，徙为梁王，以陈留之郾、宁陵、济阴之薄、单父、己氏、成武，凡六县，益梁国。帝崩，其年就国。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "畅性聪惠，然少贵骄，颇不遵法度。归国后，数有恶梦，从官卞忌自言能使六丁，善占梦，畅数使卜筮。又畅乳母王礼等，因此自言能见鬼神事，遂共占气，祠祭求福。忌等谄媚，云神言王当为天子。畅心喜，与相应答。永元五年，豫州刺史、梁相举奏畅不道，考讯，辞不服。有司请征畅诣廷尉诏狱，和帝不许。有司重奏除畅国，徙九真，帝不忍，但削成武、单父二县。畅惭惧，上疏辞谢曰：",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "臣天性狂愚，生在深宫，长养傅母之手，信惑左右之言。及至归国，不知防禁。从官侍史利臣财物，荧惑臣畅。臣畅无所昭见，与相然诺，不自知陷死罪，以至考案。肌栗心悸，自悔无所复及。自谓当即时伏显就，魂魄去身，分归黄泉。不意陛下圣德，枉法曲平，不听有司，横贷赦臣。战栗连月，未敢自安。上念以负先帝而令陛下为臣收污天下，诚无气以息，筋骨不相连。臣畅知大贷不可再得，自誓束身约妻子，不敢复出入失绳墨，不敢复有所横费。租入有馀，乞裁食睢阳、谷孰、虞、蒙、宁陵五县，还馀所食四县。臣畅小妻三十七人，其无子者愿还本家。自选择谨敕奴婢二百人，其馀所受虎贲、官骑及诸工技、鼓吹、仓头、奴婢、兵弩、厩马皆上还本署。臣畅以骨肉近亲，乱圣化，污清流，既得生活，诚无心面目以凶恶复居大宫，食大国，张官属，藏什物。愿陛下加大恩，开臣自悔之门，假臣小善之路，令天下知臣蒙恩，得去死就生，颇能自悔。臣以公卿所奏臣罪恶诏书常置于前，昼夜诵读。臣小人，贪见明时，不能即时自引，惟陛下哀臣，令得喘息漏刻。若不听许，臣实无颜以久生，下入黄泉，无以见先帝，此诚臣至心。臣欲多还所受，恐天恩不听许，节量所留，于臣畅饶足。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "诏报曰“朕惟王至亲之属，淳淑之美，傅相不良，不能防邪，至令有司纷纷有言。今王深思悔过，端自克责，朕恻然伤之。志匪由王，咎在彼小子。一日克己复礼，天下归仁。王其安心静意。茂率休德。《易》不云乎：一谦而四益。小有言，终吉。强食自爱”畅固让，章数上，卒不许。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立二十七年薨，子恭王坚嗣。永元十六年，封坚弟二人为乡、亭侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "坚立二十六年薨，子怀王匡嗣。永建二年，封匡兄弟七人为乡、亭侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "匡立十一年薨，无子，顺帝封匡弟孝阳亭侯成为梁王，是为夷王。立二十九年薨，子敬王元嗣。立十六年薨，子弥嗣。立四十年，魏受禅，以为崇德侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "淮阳顷王昞，永平十五年封常山王，建初四年，徙为淮阳王，以汝南之新安、西华益淮阳国。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立十六年薨，未及立嗣，永元二年，和帝立昞小子侧复为常山王，奉昞后，是为殇王。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立十三年薨，父子皆未之国，并葬京师。侧无子，其月立兄防子侯章为常山王。和帝怜章早孤，数加赏赐。延平元年就国。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "立二十五年薨，是为靖王。子顷王仪嗣。永建二年，封仪兄二人为亭侯。仪立十七年薨，子节王豹嗣。元嘉元年，封豹兄四人为亭侯。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "豹立八年薨，子暠嗣。三十二年，遭黄巾贼，弃国走。建安十一年国除。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "济阴悼王长，永平十五年封。建初四年，以东郡之离狐、陈留之长垣益济阴国。立十三年，薨于京师，无子，国除。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "论曰：晏子称“夫人生厚而用利，于是乎正德以幅之，谓之幅利”。言人情须节以正其德，亦由布帛须幅以成其度焉。明帝封诸子，租岁不过二千万，马后为言而不得也。贤哉。岂徒俭约而已乎。知骄贵之无厌，嗜欲之难极也，故东京诸侯鲜有至于祸败者也。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十·孝明八王列传第四十",
    "text": "赞曰：孝明传胤，维城八国。陈敬严重，彭城厚德。下邳婴疴，梁节邪惑。三藩夙龄，党惟荒忒。",
    "chapter_url": "https://duguoxue.com/ershisishi/3363.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "李恂字叔英，安定临泾人也。少习《韩诗》，教授诸生常数百人。太守颍川李鸿请署功曹，未及到，而州辟为从事。会鸿卒，恂不应州命，而送鸿丧还乡里。既葬，留起冢坟，持丧三年。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "辟司徒桓虞府。后拜侍御史，持节使幽州，宣布恩泽，慰抚北狄，所过皆图写山川、屯田、聚落百馀卷，悉封奏上，肃宗嘉之。拜兖州刺史。以清约率下，常席羊皮，服布被。迁张掖太守，有威重名。时大将军窦宪将兵屯武威，天下州郡远近莫不修礼遗，恂奉公不阿，为宪所奏免。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "后复征拜谒者，使持节领西域副校尉。西域殷富，多珍宝，诸国侍子及督使贾胡数遗恂奴婢、宛马、金银、香罽之属，一无所受。北匈奴数断西域车师、伊吾，陇沙以西使命不得通，恂设购赏，遂斩虏帅，悬首军门。自是道路夷清，威恩并行。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "迁武威太守。后坐事免，步归乡里，潜居山泽，结草为庐，独与诸生织席自给。会西羌反畔，恂到田舍，为所执获。羌素闻其名，放遣之。恂因诣洛阳谢。时岁荒，司空张敏、司徒鲁恭等各遣子馈粮，悉无所受。徙居新安关下，拾橡实以自资。年九十六卒。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "陈禅字纪山，巴郡安汉人也。仕郡功曹，举善黜恶，为邦内所畏。察孝廉，州辟治中从事。时刺史为人所上受纳臧赂，禅当传考，无它所赍，但持丧敛之具而已。及至，笞掠无算，五毒毕加，禅神意自若，辞对无变，事遂散释。车骑将军邓骘闻其名而辟焉，举茂才。时汉中蛮夷反畔，以禅为汉中太守。夷贼素闻其声，即时降服。迁左冯翊，入拜谏议大夫。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "永宁元年，西南夷掸国王献乐及幻人，能吐火，自支解，易牛马头。明年元会，作之于庭，安帝与群臣共观，大奇之。禅独离席举手大言曰“昔齐、鲁为夹谷之会，齐作侏儒之乐，仲尼诛之。又曰：放郑声，远佞人。帝王之庭，不宜设夷狄之技”尚书陈忠劾奏禅曰“古者合欢之乐舞于堂，四夷之乐陈于门，故《诗》云以《雅》以《南》，《韎》、《任》、《朱离》。今掸国越流沙，逾县度，万里贡献，非郑、卫之声，佞人之比，而禅廷讪朝政，请劾禅下狱”有诏勿收，左转为玄菟候城障尉，诏“敢不之官，上妻子从者名”。禅既行，朝廷多讼之。会北匈奴入辽东，追拜禅辽东太守。胡惮其威强，退还数百里。禅不加兵，但使吏卒往晓慰之，单于随使还郡。禅于学行礼，为说道义以感化之。单于怀服，遗以胡中珍货而去。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "及邓骘诛废，禅以故吏免。复为车骑将军阎显长史。顺帝即位，迁司隶校尉。明年，卒于官。子澄，有清名，官至汉中太守。禅曾孙宝，亦刚壮有禅风，为州别驾从事，显名州里。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "庞参字仲达，河南缑氏人也。初仕郡，未知名，河南尹庞奋见而奇之，举为孝廉，拜左校令。坐法输作若卢。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "永初元年，凉州先零种羌反畔，遣车骑将军邓骘讨之。参于徒中使其子俊上书曰：",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "方今西州流民扰动，而征发不绝，水潦不休，地力不复。重之以大军，疲之以远戍，农功消于转运，资财竭于征发。田畴不得垦辞，禾稼不得收入，搏手困穷，无望来秋。百姓力屈，不复堪命。臣愚以为万里运粮，远就羌戎，不若总兵养众，以待其疲。车骑将军骘宜且振旅，留征西校尉任尚使督凉州士民，转居三辅。休徭役以助其时，止烦赋以益其财，令男得耕种，女得织纴，然后畜精锐，乘懈沮，出其不意，攻其不备，则边人之仇报，奔北之耻雪矣。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "书奏，会御史中丞樊准上疏荐参曰：",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "臣闻鸷鸟累百，不如一鹗。昔孝文皇帝悟冯唐之言，而赦魏尚之罪，使为边守，匈奴不敢南向。夫以一臣之身，折方面之难者，选用得也。臣伏见故左校令河南庞参，勇谋不测，卓尔奇伟，高才武略，有魏尚之风。前坐微法，输作经时。今羌戎为患，大军西屯，臣以为如参之人，宜在行伍。惟明诏采前世之举，观魏尚之功，免赦参刑，以为军锋，必有成效，宣助国威。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "邓太后纳其言，即擢参于徒中，召拜谒者，使西督三辅诸军屯，而征邓骘还。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "四年，羌寇转盛，兵费日广，且连年不登，谷石万馀。参奏记于邓骘曰：",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "比年羌寇特困陇右，供徭赋役为损日滋，官负人责数十亿万。今复募发百姓，调取谷帛，衒卖什物，以应吏求。外伤羌虏，内困征赋。遂乃千里转粮，远给武都西郡。涂路倾阻，难劳百端，疾行则抄暴为害，迟进则谷食稍损，运粮散于旷野，牛马死于山泽。县官不足，辄贷于民。民已穷矣，将从谁求。名救金城，而实困三辅。三辅既困，还复为金城之祸矣。参前数言宜弃西域，乃为西州士大夫所笑。今苟贪不毛之地，营恤不使之民，暴军伊吾之野，以虑三族之外，果破凉州，祸乱至今。夫拓境不宁，无益于强。多田不耕，何救饑敝。故善为国者，务怀其内，不求外利。务富其民，不贪广土。三辅山原旷远，民庶稀疏，故县丘城，可居者多。今宜徙边郡不能自存者，入居诸陵，田戍故县。孤城绝郡，以权徙之。转运远费，聚而近之。徭役烦数，休而息之。此善之善者也。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "骘及公卿以国用不足，欲从参议，众多不同，乃止。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "拜参为汉阳太守。郡人任棠者，有奇节，隐居教授。参到，先候之，棠不与言，但以薤一大本，水一盂，置户屏前，自抱孙儿伏于户下。主簿白以为倨。参思其微意良久，曰“棠是欲晓太守也。水者，欲吾清也。拔大本薤者，欲吾击强宗也。抱儿当户，欲吾开门恤孤也”于是叹息而还。参在职，果能抑强助弱，以惠政得民。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "元初元年，迁护羌校尉，畔羌怀其恩信。明年，烧当羌种号多等皆降，始复得还都令居，通河西路。时，先零羌豪僭号北地，诏参将降羌及湟中义从胡七千人，与行征西将军司马钧期会北地击之。参于道为羌所败。既已失期，乃称病引兵还，坐以诈疾征下狱。校书郎中马融上书请之曰：",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "伏见西戎反畔，寇抄五州，陛下愍百姓之伤痍，哀黎元之失业，单竭府库以奉军师。昔周宣猃狁侵镐及方，孝文匈奴亦略上郡，而宣王立中兴之功，文帝建太宗之号。非惟两主有明睿之姿，抑亦扞城有虓虎之助，是以南仲赫赫，列在《周诗》，亚夫赳赳，载于汉策。窃见前护羌校尉庞参，文武昭备，智略弘远，既有义勇果毅之节，兼以博雅深谋之姿。又度辽将军粱慬，前统西域，勤苦数年，还留三辅，攻效克立，间在北边，单于降服。今皆幽囚，陷于法网。昔荀林父败绩于邲晋侯使复其位。孟明视丧师于崤，秦伯不替其官。故晋景并赤狄之土，秦穆遂霸西戎。宜远览二君，使参、慬得在宽宥之科，诚有益于折冲，毗佐于圣化。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "书奏，赦参等。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "后以参为辽东太守。永建元年，迁度辽将军。四年，入为大鸿胪。尚书仆射虞诩荐参有宰相器能，以为太尉，录尚书事。是时三公之中，参名忠直，数为左右所陷毁，以所举用忤帝旨，司隶承风案之。时当会茂才孝廉，参以被奏，称疾不得会。上计掾广汉段恭因会上疏曰“伏见道路行人，农夫织妇，皆曰太尉庞参，竭忠尽节，徒以直道不能曲心，孤立郡邪之间，自处中伤之地。臣犹冀在陛下之世，当蒙安全，而复以谗佞伤毁忠正，此天地之大禁，人主之至诫。昔白起赐死，诸侯酌酒相贺。季子来归，鲁人喜其纾难。夫国以贤化，君以忠安。今天下咸欣陛下有此忠贤，愿卒宠任，以安社稷”书奏，诏即遣小黄门视参疾，太医致羊、酒。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "后参夫人疾前妻子，投于井而杀之。参素与洛阳令祝良不平，良闻之，率吏卒入太尉府案实其事，乃上参罪，遂因灾异策免。有司以良不先闻奏，辄折辱宰相，坐系诏狱。良能得百姓心，洛阳吏人守阙请代其罪者，日有数千万人，诏乃原刑。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "阳嘉四年，复以参为太尉。永和元年，以久病罢，卒于家。陈龟字叔珍，上党泫氏人也。家世边将，便习弓马，雄于北州。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "龟少有志气。永建中，举孝廉，五迁五原太守。永和五年，拜使匈奴中郎将。时南匈奴左部反乱，龟以单于不能制下，外顺内畔，促令自杀，坐征下狱免。后再迁，拜京兆尹。时三辅强豪之族，多侵枉小民。龟到，厉威严，悉平理其怨屈者，郡内大悦。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "会羌胡寇边，杀长吏，驱略百姓，桓帝以龟世谙边俗，拜为度辽将军。龟临行，上疏曰：",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "臣龟蒙恩累世，驰聘边垂，虽展鹰犬之用，顿毙胡虏之庭，魂骸不返，荐享狐狸，犹无以塞厚责，答万分也。臣至顽驽，器无铅刀一割之用，过受国恩，荣秩兼优，生年死日，永惧不报。臣闻三辰不轨，擢士为相。蛮夷不恭，拔卒为将。臣无文武之才，而忝鹰扬之任，上惭圣明，下惧素餐，虽殁躯体，无所云补。今西州边鄙，土地塉埆，鞍马为居，射猎为业，男寡耕稼之利，女乏机杼之饶守塞候望，悬命锋镝，闻急长驱，去不图反。自顷年以来，匈奴数攻营郡，残杀长吏，侮略良细。战夫身膏沙漠，居人首系马鞍。或举国掩户，尽种灰灭，孤儿寡妇，号哭空城，野无青草，室如悬罄。虽含生气，实同枯朽。往岁并州水雨，灾螟互生，稼穑荒耗，租更空阙。老者虑不终年，少壮惧于困厄。陛下以百姓为子，品庶以陛下为父，焉可不日昊劳神，垂抚循之恩哉。唐尧亲舍其子以禅虞舜者，是欲民遭圣君，不令遇恶主也。故古公杖策，其民五倍。文王西伯，天下归之。岂复舆金辇宝，以为民惠乎。近孝文皇帝感一女子之言，除肉刑之法，体德行仁，为汉贤主。陛下继中兴之统，承光武之业，临朝听政，而未留圣意。且牧守不良，或出中官，惧逆上旨，取过目前。呼嗟之声，招致灾害，胡虏凶悍，因衰缘隙。而令仓库单于豺狼之口，功业无铢两之效，皆由将帅不忠，聚奸所致。前凉州刺史祝良，初除到州，多所纠罚，太守令长，贬黜将半，政未逾时，功效卓然。实应赏异，以劝功能，改任牧守，去斥奸残。又宜更选匈奴乌桓护羌中郎将校尉，简练文武，授之法令，除并、凉二州今年租更，宽赦罪隶，扫除更始。则善吏知奉公之祐，恶者觉营私之祸，胡马可不窥长城，塞下无候望之患矣。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "帝觉悟，乃更选幽、并刺史，自营郡太守都尉以下，多所革易，下诏“为陈将军除并、凉一年租赋，以赐吏民”。龟既到职，州郡重足震栗，鲜卑不敢近塞，省息经用，岁以亿计。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "大将军梁冀与龟素有隙，谮其沮毁国威，挑取功誉，不为胡虏所畏。坐征还，遂乞骸骨归田里。复征为尚书。冀暴虐日甚，龟上疏言其罪状，请诛之。帝不省。自知必为冀所害，不食七日而死。西域胡夷，并、凉民庶，咸为举哀，吊祭其墓。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "桥玄字公祖，梁国睢阳人也。七世祖仁，从同郡戴德学，著《礼记章句》四十九篇，号曰“桥君学”。成帝时为大鸿胪。祖父基，广陵太守。父肃，东莱太守。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "玄少为县功曹。时豫州刺史周景行部到梁国，玄谒景，因伏地言陈相羊昌罪恶，乞为部陈从事，穷案其奸。景壮玄意，署而遣之。玄到，悉收昌宾客，具考臧罪。昌素为大将军梁冀所厚，冀为驰檄救之。景承旨召玄，玄还檄不发，案之益急。昌坐槛车征，玄由是著名。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "举孝廉，补洛阳左尉。时梁不疑为河南尹，玄以公事当诣府受对，耻为所辱，弃官还乡里。后四迁为齐相，坐事为城旦。刑竟，征，再迁上谷太守，又为汉阳太守。时上邽令皇甫祯有臧罪，玄收考髡笞，死于冀市，一境皆震。郡人上邽姜岐，守道隐居，名闻西州。玄召以为吏，称疾不就。玄怒，敕督邮尹益逼致之，曰“岐若不至，趣嫁其母”益固争不能得，遽晓譬岐。岐坚卧不起。郡内士大夫亦竞往谏，玄乃止。时颇以为讥。后谢病免，复公车征为司徒长史，拜将作大匠。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "桓帝末，鲜卑、南匈奴及高句骊嗣子伯固并畔，为寇抄，四府举玄为度辽将军，假黄钺。玄至镇，休兵养士，然后督诸将守讨击胡虏及伯固等，皆破散退走。在职三年，边境安静。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "灵帝初，征入为河南尹，转少府、大鸿胪。建宁三年，迁司空，转司徒。素与南阳太守陈球有隙，及在公位，而荐球为廷尉。玄以国家方弱，自度力无所用，乃称疾上疏，引众灾以自劾。遂策罢。岁馀，拜尚书令。时太中大夫盖升与帝有旧恩，前为南阳太守，臧数亿以上。玄奏免升禁锢，没入财贿。帝不从，而迁升侍中。玄托病免，拜光禄大夫。光和元年，迁太尉。数月，复以疾罢，拜太中大夫，就医里舍。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "玄少子十岁，独游门次，卒有三人持杖劫执之，入舍登楼，就玄求货，玄不与。有顷，司隶校尉阳球率河南尹、洛阳令围守玄家。球等恐并杀其子，未欲迫之。玄瞋目呼曰“奸人无状，玄岂以一子之命而纵国贼乎”促令兵进。于是攻之，玄子亦死。玄乃诣阙谢罪，乞下天下“凡有劫质，皆并杀之，不得赎以财宝，开张奸路”诏书下其章。初自安帝以后，法禁稍，京师劫质，不避豪贵，自是遂绝。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "玄以光和六年卒，时年七十五。玄性刚急无大体，然谦俭下士，子弟亲宗无在大官者。及卒，家无居业，丧无所殡，当时称之。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "初，曹操微时，人莫知者。尝往候玄，玄见而异焉。谓曰“今天下将乱，安生民者其在君乎”操常感其知己。及后经过玄墓，辄凄怆致祭。自为其文曰“故太尉桥公，懿德高轨，泛爱博容。国念明训，士思令谟。幽灵潜翳，[B202]哉缅矣。操以幼年，逮升堂室，特以顽质，见纳君子。增荣益观，皆由奖助，犹仲尼称不如颜渊，李生厚叹贾复。士死知己，怀此无忘。又承从容约誓之言：徂没之后，路有经由，不以斗酒只鸡过相沃酹，车过三步，腹痛勿怨。虽临时戏笑之言，非至亲之笃好，胡肯为此辞哉。怀旧惟顾，念之凄怆。奉命东征，屯次乡里，北望贵土，乃心陵墓。裁致薄奠，公其享之”",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "玄子羽，官至任城相。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "论曰：任棠、姜岐，世著其清。结瓮牖而辞三命，殆汉阳之幽人乎。庞参躬求贤之礼，故民悦其政。桥玄厉邦君之威，而众失其情。夫岂力不足欤。将有道在焉。如令其道可忘，则强梁胜矣。语曰“三军可夺帅，匹夫不可夺志”子贡曰“宁丧千金，不失士心”昔段干木逾墙而避文侯之命，泄柳闭门不纳穆公之请。贵必有所屈，贱亦有所申矣。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十一·李陈庞陈桥列传第四十一",
    "text": "赞曰：李叟勤身，甘饑辞馈。禅为君隐，之死靡贰。龟习边功，参起徒中。桥公识运，先觉时雄。",
    "chapter_url": "https://duguoxue.com/ershisishi/3364.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "崔骃字亭伯，涿郡安平人也。高祖父朝，昭帝时为幽州从事，谏刺史无与燕剌王通。及剌王败，擢为侍御史。生子舒，历四郡太守，所在有能名。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "舒小子篆，王莽时为郡文学，以明经征诣公车。太保甄丰举为步兵校尉，篆辞曰“吾闻伐国不问仁人，战陈不访儒士。此举奚为至哉”遂投劾归。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "莽嫌诸不附己者，多以法中伤之。时，篆兄发以佞巧幸于莽，位至大司空。母师氏能通经学、百家之言，莽宠以殊礼，赐号义成夫人，金印紫绶，文轩丹毂，显于新世。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "后以篆为建新大尹，篆不得已，及叹曰“吾生无妄之世，值浇、羿之君，上有老母，下有兄弟，安得独洁己而危所生哉”乃遂单车到官，称疾不视事，三年不行县。门下掾倪敞谏，篆乃强起班春。所至之县，狱犴填满。篆垂涕曰“嗟乎。刑罚不中，乃陷人于阱。此皆何罪，而至于是”遂平理，所出二千馀人。掾吏叩头谏曰“朝廷初政，州牧峻刻。宥过申枉，诚仁者之心。然独为君子，将有悔乎”篆曰“邾文公不以一人易其身，君子谓之知命。如杀一大尹赎二千人，盖所愿也”遂称疾去。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "建武初，朝廷多荐言之者，幽州刺史又举篆贤良。篆自以宗门受莽伪宠，惭愧汉朝，遂辞归不仕。客居荥阳，闭门潜思，著《周易林》六十四篇，用决吉凶，多所占验。临终作赋以自悼，名曰《慰志》。其辞曰：",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "嘉昔人之遘辰兮，美伊、傅之遻时。应规矩之淑质兮，过班、倕而裁之。协准矱之贞度兮，同断金之玄策。何天衢于盛世兮，超千载而垂绩。岂修德之极致兮，将天祚之攸适。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "愍余生之不造兮，丁汉氏之中微。氛霓郁以横厉兮，羲和忽以潜晖。六柄制于家门兮，王纲漼以陵迟。黎、共奋以跋扈兮，羿、浞狂以恣睢。睹嫚臧而乘衅兮，窃神器之万机。思辅弼以偷存兮，亦号咷以詶咨。嗟三事之我负兮，乃迫余以天威。岂无熊僚之微介兮。悼我生之歼夷。庶明哲之末风兮。惧《大雅》之所讥。遂翕翼以委命兮，受符守乎艮维。恨遭闭而不隐兮，违石门之高踪。扬蛾眉于复关兮，犯孔戒之冶容。懿氓蚩之悟悔兮，慕白驹之所从。乃称疾而屡复兮，历三祀而见许。悠轻举以远遁兮，托峻峞以幽处。竫潜思于至赜兮，骋《六经》之奥府。皇再命而绍恤兮，乃云眷乎建武。运欃枪以电埽兮，清六合之土宇。圣德滂以横被兮，黎庶恺以鼓舞。辟四门以博延兮，彼幽牧之我举。分画定而计决兮，岂云贲乎鄙耇，遂悬车以絷马兮，绝时俗之进取。叹暮春之成服兮，阖衡门以埽轨。聊优游以永日兮，守性命以尽齿。贵启体之归全兮，庶不忝乎先子。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "篆生毅，以疾隐身不仕。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "毅生骃，年十三能通《诗》、《易》、《春秋》，博学有伟才，尽通古今训诂百家之言，善属文。少游太学，与班固、傅毅同时齐名。常以典籍为业，未遑仕进之事。时人或讥其太玄静，将以后名失实。骃拟杨雄《解嘲》，作《达旨》以答焉。其辞曰：",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "或说己曰“《易》称备物致用，可观而有所合，故能扶阳以出，顺阴而入。春发其华，秋收其实，有始有极，爰登其质。今子韫椟《六经》，服膺道术，历世而游，高谈有日，俯钩深于重渊，仰探远乎九乾，穷至赜于幽微，测潜隐之无源。然下不步卿相之廷，上不登王公之门，进不党以赞己，退不黩于庸人。独师友道德，合符曩真，抱景特立，与士不群。盖高树靡阴，独木不林，随时之宜，道贵从凡。于时太上运天德以君世，宪王僚而布官。临雍泮以恢儒，疏轩冕以崇贤。率惇德以厉忠孝，扬茂化以砥仁义。选利器于良材，求镆铘于明智。不以此时攀台阶，窥紫闼，据高轩，望朱阙，夫欲千里而咫尺未发，蒙窃惑焉。故英人乘斯时也，犹逸禽之赴深林，虻蚋之趣大沛。胡为嘿嘿而久沈滞也”",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "答曰“有是言乎。子苟欲勉我以世路，不知其跌而失吾之度也。古者阴阳始分，天地初制，皇纲云绪，帝纪乃设，传序历数，三代兴灭。昔大庭尚矣，赫胥罔识。淳朴散离，人物错乖。高辛攸降，厥趣各违。道无常稽，与时张弛。失仁为非，得义为是。君子通变，各审所履。故士或掩目而渊潜，或盥耳而山栖。或草耕而仅饱，或木茹而长饑。或重聘而不来，或屡黜而不去。或冒訽以干进，或望色而斯举。或以役夫发梦于王公，或以渔父见兆于元龟。若夫纷繷塞路，凶虐播流，人有昏垫之厄，主有畴咨之忧，条垂藟蔓，上下相求。于是乎贤人授手，援世之灾，跋涉赴俗，急斯时也。昔尧含戚而皋陶谟，高祖叹而子房虑。祸不散而曹、绛奋，结不解而陈平权。及其策合道从，克乱弭冲，乃将镂玄珪，册显功，铭昆吾之冶，勒景、襄之钟。与其有事，则褰裳濡足，冠挂不顾。人溺不拯，则非仁也。当其无事，则躐缨整襟，规矩其步。德让不修，则非忠也。是以险则救俗，平则守礼，举以公心，不私其体。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "“今圣上之育斯人也，朴以皇质，雕以唐文。六合怡怡，比屋为仁。壹天下之众异，齐品类之万殊。参差同量，坏冶一陶。群生得理，庶绩其凝。家家有以乐和，人人有以自优。威械臧而俎豆布，六典陈而九刑厝。济兹兆庶，出于平易之路，虽有力牧之略，尚父之厉，伊、皋不论，奚事范、蔡。夫广厦成而茂木畅，远求存而良马絷，阴事终而水宿臧，场功毕而大火入。方斯之际，处士山积，学者川流，衣裳被宇，冠盖云浮。譬犹衡阳之林，岱阴之麓，伐寻抱不为之稀，艺拱把不为之数。悠悠罔极，亦各有得。彼采其华，我收其实。舍之则臧，己所学也。故进动以道，则不辞执珪而秉柱国。复静以理，则甘糟糠而安藜藿。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "“夫君子非不欲仕也，耻夸毗以求举。非不欲室也，恶登墙而楼处。叫呼衒鬻，悬旌自表，非随和之宝也。暴智燿世，因以干禄，非仲尼之道也。游不伦党，苟以徇己。汗血竞时，利合而友。子笑我之沈滞，吾亦病子屑屑而不已也。先人有则而我弗亏，行有枉径而我弗随。臧否在予，唯世所议。固将因天质之自然，诵上哲之高训。咏太平之清风，行天下之至顺。惧吾躬之秽德，勤百亩之不耘。絷余马以安行，俟性命之所存。昔孔子起威于夹谷，晏婴发勇于崔杼。曹刿举节于柯盟，卞严克捷于强御。范蠡错埶于会稽，五员树功于柏举。鲁连辩言以退燕，包胥单辞而存楚。唐且华颠以悟秦，甘罗童牙而报赵。原衰见廉于壶飧，宣孟收德于束脯。吴札结信于丘木，展季效贞于门女。颜回明仁于度毂，程婴显义于赵武。仆诚不能编德于数者，窃慕古人之所序”",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "元和中，肃宗始修古礼，巡狩方岳。骃上《四巡颂》以称汉德，辞甚典美，文多，故不载。帝雅好文章，自见骃颂后，常嗟叹之，谓侍中窦宪曰“卿宁知崔骃乎”对曰“班固数为臣说之，然未见也”帝曰“公爱班固而忽崔骃，此叶公之好龙也。试请见之”骃由此候宪。宪屣履迎门，笑谓骃曰“亭伯，吾受诏交公，公何得薄哉”遂揖入为上客。居无几何，帝幸宪第，时骃适在宪所，帝闻而欲召见之。宪谏，以为不宜与白衣会。帝悟曰“吾能令骃朝夕在傍，何必于此”适欲官之，会帝崩。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "窦太后临朝，宪以重戚出内诏命。骃献书诫之曰：",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "骃闻交浅而言深者，愚也。在贱而望贵者，惑也。未信而纳忠者，谤也。三者皆所不宜，而或蹈之者，思效其区区，愤盈而不能已也。窃见足下体淳淑之姿，躬高明之量，意美志厉，有上贤之风。骃幸得充下馆，序后陈，是以竭其拳拳，敢进一言。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "传曰“生而富者骄，生而贵者傲”生富贵而能不骄傲者，未之有也。今宠禄初隆，百僚观行，当尧、舜之盛世，处光华之显时，岂可不庶几夙夜，以永众誉，弘申伯之美，致周、邵之事乎。语曰“不患无位，患所以立”昔冯野王以外戚居位，称为贤臣。近阴卫尉克己复礼，终受多福。郯氏之宗，非不尊也。阳平之族，非不盛也。重侯累将，建天枢，执斗柄。其所以获讥于时，垂愆于后者，何也。盖在满而不挹，位有馀而仁不足也。汉兴以后，迄于哀、平，外家二十，保族全身，四人而己。《书》曰“鉴于有殷”可不慎哉。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "窦氏之兴，肇自孝文。二君以淳淑守道，成名先日。安丰以佐命著德，显自中兴。内以忠诚自固，外以法度自守，卒享祚国，垂祉于今。夫谦德之光，《周易》所美。满溢之位，道家所戒。故君子福大而愈惧，爵隆而益恭。远察近览，俯仰有则，铭诸几杖，刻诸盘杅。矜矜业业，无殆无荒。如此，则百福是荷，庆流无穷矣。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "及宪为车骑将军，辟骃为掾。宪府贵重，掾属三十人，皆故刺史、二千石，唯骃以处士年少，擢在其间。宪擅权骄恣，骃数谏之，及出击匈奴，道路愈多不法，骃为主簿，前后奏记数十，指切长短。宪不能容，稍疏之，因察骃高第，出为长岑长。骃自以远去，不得意，遂不之官而归。永元四年，卒于家。所著诗、赋、铭、颂、书、记、表、《七依》、《婚礼结言》、《达旨》、《酒警》合二十一篇。中子瑗。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "瑗字子玉，早孤，锐志好学，尽能传其父业。年十八，至京师，从侍中贾逵质正大义，逵善待之，瑗因留游学，遂明天官、历数、《京房易传》、六日七分。诸儒宗之。与扶风马融、南阳张衡特相友好。初，瑗兄章为州人所杀，瑗手刃报仇，因亡命。会赦，归家。家贫，兄弟同居数十年，乡邑化之。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "年四十馀，始为郡吏。以事系东郡发干狱。狱掾善为《礼》，瑗间考讯时，辄问以《礼》说。其专心好学，虽颠沛必于是。后事释归家，为度辽将军邓遵所辟。居无何，遵被诛，瑗免归。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "瑚复辟车骑将军阎显府。时阎太后称制，显入参政事。先是，安帝废太子为济阴王，而以北乡侯为嗣。瑗以侯立不以正，知显将败，欲说蓬废立，而显日沉醉，不能得见。乃谓长史陈禅曰“中常侍江京、陈达等，得以嬖宠惑蛊先帝，遂使废黜正统，扶立疏孽。少帝即位，发病庙中，周勃之征，于斯复见。今欲与长史君共求见，说将军白太后，收京等，废少帝，引立济阴王，必上当天心，下合人望。伊、霍之功，不下席而立炁则将军兄弟传祚于无穷。若拒违天意，久旷神器，则将以无罪并辜元恶。此所谓祸福之会，分功之时”禅犹豫未敢从。会北乡侯薨，孙程立济阴王，是为顺帝。阎显兄弟悉伏诛，瑗坐被斥。门生苏祇具知瑗谋，欲上书言状，瑗闻而遽止之。时陈禅为司隶校尉，召瑗谓曰“第听祇上书，禅请为之证”瑗曰“此譬犹儿妾屏语耳，愿使君勿复出口”遂辞归，不复应州郡命。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "久之，大将军梁商初开莫府，复首辟瑗。自以再为贵戚吏，不遇被斥，遂以戚固辞。岁中举茂才，迁汲令。在事数言便宜，为人开稻田数百顷。视事七年，百姓歌之。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "汉安初，大司农胡广、少府窦章共荐瑗宿德大儒，从政有迹，不宜久在下位，由此迁济北相。时，李固为太山太守，美瑗文雅，奉书礼致殷勤。岁馀，光禄大夫杜乔为八使，徇行郡国，以臧罪奏瑗，征诣廷尉。瑗上书自讼，得理出。会病卒，年六十六。临终，顾命子寔曰“夫人禀天地之气以生，及其终也，归精于天，还骨于地。何地不可臧形骸，勿归乡里。其帽赠之物，羊豕之奠，一不得受”寔奉遗令，遂留葬洛阳。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "瑗高于文辞，尤善为书、记、箴、铭，所著赋、碑、铭、箴、颂、《七苏》、《南阳文学官志》、《叹辞》、《移社文》、《悔祈》、《草书艺》七言，凡五十七篇。其《南阳文学官志》称于后世，诸能为文者皆自以弗及。瑗爱士，好宾客，盛修肴膳，单极滋味，不问余产。居常蔬食菜羹而已。家无担石储，当世清之。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "寔字子真，一名台，字元始。少沉静，好典籍。父卒，隐居墓侧。服竟，三公并辟，皆不就。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "桓帝初，诏公卿郡国举至孝独行之士。寔以郡举，征诣公车，病不对策，除为郎。明于政体，吏才有馀，论当世便事数十条，名曰《政论》。指切时要，言辩而确，当世称之。仲长统曰“凡为人主，宜写一通，置之坐侧”其辞曰：",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "自尧、舜之帝，汤、武之王，皆赖明哲之佐，博物之臣。故皋陶陈谟而唐、虞以兴，伊、箕作训而殷、周用隆。及继体之君，欲立中兴之功者，曷尝不赖贤哲之谋乎。凡天下所以不理者，常由人主承平日久，俗渐敝而不悟，政浸衰而不改，习乱安危，怢不自睹。或荒耽嗜欲，不恤万机。或耳蔽箴诲，厌伪忽真。或犹豫歧路，莫适所从。或见信之佐，括囊守禄。或疏远之臣，言以贱废，是以王纲纵弛于上，智士郁伊于下。悲夫。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "自汉兴以来，三百五十馀岁矣。政令垢玩，上下怠懈，风俗凋敝，人庶巧伪，百姓嚣然，咸复思中兴之救矣。且济时拯世之术，岂必体尧蹈舜然后乃理哉。期于补衤定决坏，枝柱邪倾，随形裁割，要措斯世于安宁之域而已。故圣人执权，遭时定制，步骤之差，各有云设。不强人以不能，背急切而慕所闻也。盖孔子对叶公以来远，哀公以临人，景公以节礼，非其不同，所急异务也。是以受命之君，每辄创制。中兴之主，亦匡时失。昔盘庚愍殷，迁都易民。周穆有阙，甫侯正刑。俗人拘文牵古，不达权制，奇伟所闻，简忽所见，乌可与论国家之大事哉。故言事者，虽合圣德，辄见掎夺。何者。其顽士暗于时权，安习所见，不知乐成，况可虑始，苟云率由旧章而已。其达者或矜名妒能，耻策非已，舞笔夺辞，以破其义，寡不胜众，遂见摈弃。虽稷、契复存，犹将困焉。斯贾生之所以排于绛、灌，屈子之所以摅其幽愤者也。夫以文帝之明，贾生之贤，绛、灌之忠，而有此患，况其馀哉。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "量力度德，《春秋》之义，今既不能纯法八代，故宜参以霸政，则宜重赏深罚以御之，明著法术以检之。自非上德，严之则理，宽之则乱。何以明其然也：近孝宣皇帝明于君人之道，审于为政之理，故严刑峻法，破奸轨之胆，海内清肃，天下密如。荐勋祖庙，享号中宗。算计见效，优于孝文。及元帝即位，多行宽政，卒以堕损，威权始夺，遂为汉室基祸之主。政道得失，于斯可监。昔孔子作《春秋》，褒齐桓，懿晋文，叹管仲之功。夫岂不美文、武之道哉。诚达权救敝之理也。故圣人能与世推移，而俗士苦不知变，以为结绳之约，可复理乱秦之绪，《干戚》之舞，足以解平城之围。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "夫熊经鸟伸，虽延历之术，非伤寒之理。呼吸吐纳，虽度纪之道，非续骨之膏。盖为国之法，有似理身，平则致养，疾则攻焉。夫刑罚者，治乱之药石也。德教者，兴平之粱肉也。夫以德教除残，是以粱肉理疾也。以刑罚理平，是以药石供养也。方今承百王之敝，值厄运之会。自数世以来，政多恩贡，驭委其辔，马骀其衔，四牡横奔，皇路险倾。方将柑勒鞬辀以救之，岂暇鸣和銮，清节奏哉。昔高祖令萧何作九章之律，有夷三族之令，黥、劓、斩趾、断舌、枭首，故谓之具五刑。文帝虽除肉刑，当劓者笞三百，当斩左趾者笞五百，当斩右趾者弃市。右趾者既殒其命，笞挞者往往至死，虽有轻刑之名，其实捅也。当此之时，民皆思复肉刑。至景帝元年，乃下诏曰“加笞与重罪无异，幸而不死，不可为人”乃定律，减笞轻捶。自是之后，笞者得全。以此言之，文帝乃重刑，非轻之也。以严致平，非以宽致平也。必欲行若言，当大定其本，使人主师五帝而式三王，荡亡秦之俗，遵先圣之风，弃苟全之政，蹈稽古之踪，复五等之爵，立井田之制。然后选稷、契为佐，伊吕为辅，乐作而凤皇仪，击石而百兽舞。若不然，则多为累而已。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "其后辟太尉袁汤、大将军梁冀府，并不应。大司农羊傅、少府何豹上书荐寔才美能高，宜在朝廷。召拜议郎，迁大将军冀司马，与边韶、延笃等著作东观。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "出为五原太守。五原土宜麻枲，而俗不知织绩，民冬月无衣，积细草而卧其中，见吏则衣草而出。寔至官，斥卖储峙，为作纺绩、织纴，綀缊之具以教之，民得以免寒苦。是时胡虏连入云中、朔方，杀略吏民，一岁至九奔命。寔整厉士马，严烽候，虏不敢犯，常为边最。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "以病征，拜议郎，复与诸儒博士共杂定《五经》。会梁冀诛，寔以故吏免官，禁锢数年。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "时，鲜卑数犯边，诏三公举威武谋略之士，司空黄琼荐寔，拜辽东太守。行道，母刘氏病卒，上疏求归葬行丧。母有母仪淑德，博览书传。初，寔在五原，常训以临民之政，寔之善绩，母有其助焉。服竟，召拜尚书。寔以世方阻乱，称疾不视事，数月免归。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "初，寔父卒，剽卖田宅，起冢茔，立碑颂。葬讫，资产竭尽，因穷困，以酤酿贩鬻为业。时人多以此讥之，寔终不改。亦取足而已，不致盈余。及仕官，历位边郡，而愈贫薄。建宁中病卒。家徒四壁立，无以殡敛，光禄勋杨赐、太仆袁逢、少府段颎为备棺椁葬具，大鸿胪袁隗树碑颂德。所著碑、论、箴、铭、答、七言、祠、文、表、记、书凡十五篇。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "寔从兄烈，有重名于北州，历位郡守、九卿。灵帝时，开鸿都门榜卖官爵，公卿州郡下至黄绶各有差。其富者则先入钱，贫者到官而后倍输，或因常侍、阿保别自通达。是时，段颎、樊陵、张温等虽有功勤名誉，然皆先输货财而后登公位。烈时因傅母入钱五百万，得为司徒。及拜日，天子临轩，百僚毕会。帝顾谓亲幸者曰“悔不小靳，可至千万”程夫人于傍应曰“崔公冀州名士，岂肯买官。赖我得是，反不知姝邪”烈于是声誉衰减。久之不自安，从容问其子钧曰“吾居三公，于议者何如”钧曰“大人少有英称，历位卿守，论者不谓不当为三公。而今登其位，天下失望”烈曰“何为然也”钧曰“论者嫌其铜臭”烈怒，举杖击之。钧时为虎贲中郎将，服武弁，戴鹖尾，狼狈而走。烈骂曰“死卒，父檛而走，孝乎”钧曰“舜之事父，小杖则受，大杖则走，非不孝也”烈惭而止。烈后拜太尉。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "钧少交结英豪，有名称，为西河太守。献帝初，钧语袁绍俱起兵山东，董卓以是收烈付眉阝狱，锢之，锒铛铁锁。卓既诛，拜烈城门校尉。及李傕入长安，为乱兵所杀。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "烈有文才，所著诗、书蜨教、颂等凡四篇。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "论曰：崔氏世有美才，兼以沉沦典籍，遂为儒家文林。骃、瑗虽先尽心于贵戚，而能终之以居正，则其归旨异夫进趣者乎。李固，高洁之士也，与瑗邻郡，奉贽以结好。由此知杜乔之劾，殆其过矣。寔之《政论》，言当世理乱，虽祐错之徒不能过也。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十二·崔骃列传第四十二",
    "text": "赞：崔为文宗，世禅雕龙。建新耻洁，摧志求容。永矣长岑，于辽之阴。不有直道，曷取泥沈。瑗不言禄，亦离冤辱。子真持论，感起昏俗。",
    "chapter_url": "https://duguoxue.com/ershisishi/3365.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "《易》曰“君子之道，或出或处，或默或语”孔子称“蘧伯玉邦有道则仕，邦无道则可卷而怀也”。然用舍之端，君子之所以存其诚也。故其行也，则濡足蒙垢，出身以效时，及其止也，则穷栖茹菽，臧宝以迷国。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "太原闵仲叔者，世称节士，虽周党之洁清，自以弗及也。党见其含菽饮水，遗以生蒜，受而不食。建武中，应司徒侯霸之辟。既至，霸不及政事，徒劳苦而已。仲叔恨曰“始蒙嘉命，且喜且惧。今见明公，喜惧皆去。以仲叔为不足问邪，不当辟也。辟而不问，是失人也”遂辞出，投劾而去。复以博士征，不至。客居安邑。老病家贫，不能得肉，日买猪肝一片，屠者或不肯与，安邑令闻，敕吏常给焉。仲叔怪而问之，知，乃叹曰“闵仲叔岂以口腹累安邑邪”遂去，客沛。以寿终。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "仲叔同郡荀恁，字君大，少亦修清节。资财千万，父越卒，悉散与九族。隐居山泽，以求厥志。王莽末，匈奴寇其本县广武，闻恁名节，相约不入荀氏闾。光武征，以病不至。永平初，东平王苍为骠骑将军，开东閤延贤俊，辟而应焉。及后朝会，显宗戏之曰“先帝征君不至，骠骑辟君而来，何也”对曰“先帝秉德以惠下，故臣可得不来。骠骑执法以检下，故臣不敢不至”后月馀，罢归，卒于家。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "桓帝时，安阳人魏桓，字仲英，亦数被征。其乡人劝之行。桓曰“夫干禄求进，所以行其志也。今后宫千数，其可损乎。厩马万匹，其可减乎。左右悉权豪，其可去乎”皆对曰“不可”桓乃慨然叹曰“喂桓生行死归，宗诸子何有哉”遂引身不出。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "若二三子，可谓识去就之概，候时而处。夫然，岂其枯槁苟而己哉。盖诡时审己，以成其道焉。馀故列其风流，区而载之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "周燮字彦祖，汝南安城人，决曹掾燕之后也。燮生而钦颐折頞，丑状骇人。其母欲弃之，其父不听，曰“吾闻贤圣多有异貌。兴我宗者，乃此儿也”于是养之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "始在髫鬌，而知廉让。十岁就学，能通《诗》、《论》。及长，专精《礼》、《易》。不读非圣之书，不修贺问之好。有先人草庐结于冈畔，下有陂田，常肆勤以自给。非身所耕渔，则不食也。乡党宗族希得见者。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "举孝廉，贤良方正，特征，皆以疾辞。延光二年，安帝以玄纁羔币聘燮，及南阳冯良，二郡各遣丞掾致礼。宗族更劝之曰“夫修德立行，所以为国。自先世以来，勋宠相承，君独何为呜东冈之陂乎”燮曰“吾既不能隐处巢穴，追绮季之迹，而犹显然不远父母之国，斯固以滑泥扬波，同其流矣。夫修道者，度其时而动。动而不时，焉得亨乎”因自载到颍川阳城，遣门生送敬，遂辞疾而归。良亦载病到近县，送礼而还。诏书告二郡，岁以羊、酒养病。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "良字君郎。出于孤微，少作县吏。年三十，为尉从佐。奉檄迎督邮，即路慨然，耻在厮役，因坏车杀马，毁裂衣冠，乃遁至犍为，从杜抚学。妻子求索，踪迹断绝。后乃见草中有败车死马，衣裳腐朽，谓为虎狼盗贼所害，发丧制服。积十许年，乃还乡里。志行高整，非礼不动，遇妻子如君臣，乡党以为仪表。燮、良年皆七十馀终。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "黄宪字叔度，汝南慎阳人也。世贫贱，父为牛医。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "颍川荀淑至慎阳，遇宪于逆族，时年十四，淑竦然异之，揖与语，移日不能去。谓宪曰“子，吾之师表也”既而前至袁阆所，未及劳问，逆曰“子国有颜子，宁识之乎”阆曰“见吾叔度邪”是时，同郡戴良才高倨傲，而见宪未尝不正容，及归，罔然若有失也。其母问曰“汝复从牛医儿来邪”对曰“良不见叔度，不自以为不及。既睹其人，则瞻之在前，忽焉在后，固难得而测矣”同郡陈蕃、周举常相谓曰“明月之间不见黄生，则鄙吝之萌复存乎心”及蕃为三公，临朝叹曰“叔度若在，吾不敢先佩印绶矣”太守王龚在郡，礼进贤达，多所降致，卒不能屈宪。郭林宗少游汝南，先过袁阆，不宿而退，进往从宪，累日方还。或以问林宗。林宗曰“奉高之器，譬诸氿滥，虽清而易挹。叔度汪汪若千顷陂，澄之不清，淆之不浊，不可量也”",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "宪初举孝廉，又辟公府，友人劝其仕，宪亦不拒之，暂到京师而还，竟无所就。年四十八终，天下号曰“征君”。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "论曰“黄宪言论风旨，无所传闻，然士君子见之者，靡不服深远，去玼吝。将以道周性全，无德而称乎。余曾祖穆侯以为宪隤然其处顺，渊乎其似道，浅深莫臻其分，清浊未议其方。若及门于孔氏，其殆庶乎。故尝著论云。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "徐稺，字孺子，豫章南昌人也。家贫，常自耕稼，非其力不食。恭俭义让，所居服其德。屡辟公府，不起。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "时陈蕃为太守，以礼请署功曹，稺不免之，既谒而退。蕃在郡不接宾客，惟稺来特设一榻，去则县之。后举有道，家拜太原太守，皆不就。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "延熹二年，尚书令陈蕃、仆射胡广等上疏荐稺等曰“臣闻善人天地之纪，政之所由也。《诗》云：思皇多士，生此王国。天挺俊乂，为陛下出，当辅弼明时，左右大业者也。伏见处士豫章徐稺、彭城姜肱、汝南袁闳、京兆韦著、颍川李昙，德行纯备，著于人听。若使擢登三事，协亮天工，必能翼宣盛美，增光日月矣”桓帝乃以安车玄纁，备礼征之，并不至。帝因问蕃曰“徐稺、袁闳、韦著谁为先后”蕃对曰“闳生出公族，闻道渐训。著长于三辅礼义之俗，所谓不扶自直，不镂自雕。至于稺者，爰自江南卑薄之域，而角立杰出，宜当为先”",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "稺尝为太尉黄琼所辟，不就。及琼卒归葬，稺乃负粮徒步到江夏赴之，设鸡酒薄祭，哭毕而去，不告姓名。时会者四方名士郭林宗等数十人，闻之，疑其稺也，乃选能言语生茅容轻骑追之。及于涂，容为设饭，共言稼穑之事。临诀去，谓容曰“为我谢郭林宗，大树将颠，非一绳所维，何为栖栖不遑宁处”及林宗有母忧，稺往吊之，置生刍一束于庐前而去。众怪，不知其故。林宗曰“此必南州高士徐孺子也。《诗》不云乎，生刍一束，其人如玉。吾无德以堪之”",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "灵帝初，欲蒲轮聘稺，会卒，时年七十二。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "子胤字季登，笃行孝悌，亦隐居不仕。太守华歆礼请相见，固病不诣。汉末寇贼从横，皆敬胤礼行，转相约敕，不犯其闾。建安中卒。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "李昙字云，少孤，继母严酷，昙事之愈谨，为乡里所称法。养亲行道，终身不仕。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "姜肱字伯淮，彭城广戚人也。家世名族。肱与二弟仲海、季江，俱以孝行著闻。其友爱天至，常共卧起。及各娶妻，兄弟相恋，不能别寝，以系嗣当立，乃递往就室。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "肱博通《五经》，兼明星纬，士之远来就学者三千馀人。诸公争加辟命，皆不就。二弟名声相次，亦不应征聘，时人慕之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "肱尝与季江谒郡，夜于道遇盗，欲杀之。肱兄弟更相争死，贼遂两释焉，但掠夺衣资而已。既至郡中，见肱无衣服，怪问其故，肱托以它辞，终不言盗。盗闻而感悔，后乃就精庐，求见征君。肱与相见，皆叩头谢罪，而还所略物。肱不受，劳以酒食而遣之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "后与徐稺俱征，不至。桓帝乃下彭城使画工图其形状。肱卧于幽暗，以被韬面，言患眩疾，不欲出风。工竟不得见之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "中常侍曹节等专执朝事，新诛太傅陈蕃、大将军窦武，欲借宠贤德，以释众望，乃白征肱为太守。肱得诏，乃私告其友曰“吾以虚获实，遂藉身价。明明在上，犹当固其本志，况今政在阉竖，夫何为哉”乃隐身遁命，远浮海滨。再以玄纁聘，不就。即拜太中大夫，诏书至门。肱使家人对云“久病就医”。遂羸服间行，窜伏青州界中，卖卜给食。召命得断，家亦不知其处，历年乃还。年七十七，熹平二年终于家。弟子陈留刘操追慕肱德，共刊石颂之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "申屠蟠字子龙，陈留外黄人也。九岁丧父，哀毁过礼。服除，不进酒肉十馀年。每忌日，辄三日不食。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "同郡缑氏女玉为父报仇，杀夫氏之党，吏执玉以告外黄令梁配，配欲论杀玉。蟠时年十五，为诸生，进谏曰“玉之节义，足以感无耻之孙，激忍辱之子。不遭明时，尚当表旌庐墓，况在清听，而不加哀矜”配善其言，乃为谳得减死论。乡人称美之。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "家贫，佣为漆工。郭林宗见而奇之。同郡蔡邕深重蟠，及被州辟，乃辞让之曰“申屠蟠禀气玄妙，性敏心通，丧亲尽礼，几于毁灭。至行美义，人所鲜能。安贫乐潜，味道守真，不为燥湿轻重，不为穷达易节。方之于邕，以齿则长，以德则贤”",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "后郡召为主簿，不行。遂隐居精学，博贯《五经》，兼明图纬。始与济阴王子居同在太学，子居临殁，以身托蟠，蟠乃躬推辇车，送丧归乡里。遇司隶从事于河、巩之间，从事义之，为封传护送，蟠不肯受，投传于地而去。事毕还学。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "太尉黄琼辟，不就。及琼卒，归葬江夏，四方名豪会帐下者六七千人，互相谈论，莫有及蟠者。唯南郡一生与相酧对，既别，执蟠手曰“君非聘则征，如是相见于上京矣”蟠勃然作色曰“始吾以子为可与言也，何意乃相拘教乐贵之徒邪”因振手而去，不复与言。再举有道，不就。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "先是京师游士汝南范滂等非讦朝政，自公卿以下皆折节下之。太学生争慕其风，以为文学将兴，处士复用。蟠独叹曰“昔战国之世，处士横议，列国之王，至为拥篲先驱，卒有坑儒烧书之祸，今之谓矣”乃绝迹于梁、砀之间，因树为屋，自同佣人。居二年，滂等果罹党锢，或死或刑者数百人，蟠确然免于疑论。后蟠友人陈郡冯雍坐事系狱，豫州牧黄琬欲杀之。或劝蟠救雍，蟠不肯行，曰“黄子琰为吾故邪，未必合罪。如不用吾言，虽往何益”琬闻之，遂免雍罪。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "大将军何进连征不诣，进必欲致之，使蟠同郡黄忠书劝曰“前莫府初开，至如先生，特加殊礼，优而不名，申以手笔，设几杖之坐。经过二载，而先生抗志弥高，所尚益固。窃论先生高节有馀，于时则未也。今颍川荀爽载病在道，北海郑玄北面受署。彼岂乐羁牵哉，知时不可逸豫也。昔人之隐，遭时则放声灭迹，巢栖茹薇。其不遇也，则裸身大笑，被发狂歌。今先生处平壤，游人间，吟典籍，袭衣裳，事异昔人，而欲远蹈其迹，不亦难乎。孔氏可师，何必首阳”蟠不答。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "中平五年，复与爽、玄及颍川韩融、陈纪等十四人并博士征，不至。明年，董卓废立，蟠及爽、融、纪等复俱公车征，惟蟠不到。众人咸劝之，蟠笑而不应。居无几，爽等为卓所胁迫，西都长安，京师扰乱。及大驾西迁，公卿多遇兵饑，室家流散，融等仅以身脱。唯蟠处乱末，终全高志。年七十四，终于家。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十三·周黄徐姜申屠列传第四十三",
    "text": "赞曰：琛宝可怀，贞期难对。道苟违运，理用同废。与其遐栖，岂若蒙秽。凄凄硕人，陵阿穷退。韬伏明姿，甘是堙暧。",
    "chapter_url": "https://duguoxue.com/ershisishi/3366.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "杨震字伯起，弘农华阴人也。八世祖喜，高祖时有功，封赤泉侯。高祖敞，昭帝时为丞相，封安平侯。父宝，习《欧阳尚书》。哀、平之世，隐居教授。居摄二年，与两龚、蒋诩俱征，遂遁逃，不知所处。光武高其节。建武中，公车特征，老病不到，卒于家。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "震少好学，受《欧阳尚书》于太常桓郁，明经博览，无不穷究。诸儒为之语曰“关西孔子杨伯起”常客居于湖，不答州郡礼命数十年，众人谓之晚暮，而震志愈笃。后有冠雀衔三鳣鱼，飞集讲堂前，都讲取鱼进曰“蛇鳣者，卿大夫服之象也。数三者，法三台也。先生自此升矣”年五十，乃始仕州郡。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "大将军邓骘闻其贤而辟之，举茂才，四迁荆州刺史、东莱太守。当之郡，道经昌邑，故所举荆州茂才王密为昌邑令，谒见，至夜怀金十斤以遗震。震曰“故人知君，君不知故人，何也”密曰“暮夜无知者”震曰“天知，神知，我知，子知。何谓无知”密愧而出。后转涿郡太守。性公廉，不受私谒。子孙常蔬食步行，故旧长者或欲令为开产业，震不肯，曰“使后世称为清白吏子孙，以此遗之，不亦厚乎”",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "元初四年，征入为太仆，迁太常。先是博士选举多不以实，震举荐明经名士陈留杨伦等，显传学业，诸儒称之。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "永宁元年，代刘恺为司徒。明年，邓太后崩，内宠始横。安帝乳母王圣，因保养之勤，缘恩放恣。圣子女伯荣出入宫掖，传通奸赂。震上疏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻政以得贤为本，理以去秽为务。是以唐虞俟乂在官，四凶流放，天下咸服，以致雍熙。方今九德未事，嬖幸充庭。阿母王圣出自贱微，得遭千载，奉养圣躬，虽有推燥居湿之勤，前后赏惠，过报劳苦，而无厌之心，不知纪极，外交属托，扰乱天下，损辱清朝，尘点日月。《书》诫牝鸡牡鸣，《诗》刺哲妇丧国。昔郑严公从母氏之欲，恣骄弟之情，几至危国，然后加讨，《春秋》贬之，以为失教。夫女子小人，近之喜，远之怨，实为难养。《易》曰：无攸遂，在中馈。言妇人不得与于政事也。宜速出阿母，令居外舍，断绝伯荣，莫使往来，令恩德两隆，上下俱美。惟陛下绝婉娈之私，割不忍之心，留神万机，诫慎拜爵，减省献御，损节征发。令野无《鹤鸣》之叹，朝无《小明》之悔，《大东》不兴于今，劳止不怨于下。拟踪往古，比德哲王，岂不休哉。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "奏御，帝以示阿母等，内幸皆怀忿恚。而伯荣骄淫尤甚，与故朝阳侯刘护从兄瑰交通，瑰遂以为妻，得袭护爵，位至侍中。震深疾之，复诣阙上疏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻高祖与群臣约，非功臣不得封，故经制父死子继，兄亡弟及，以防篡也。伏见诏书封故朝阳侯刘护再从兄瑰袭护爵为侯。护同产弟威，今犹见在。臣闻天子专封封有功，诸侯专爵爵有德。今瑰无佗功行，但以配阿母女，一时之间，既位侍中，又至封侯，不稽旧制，不合经义，行人喧哗，百姓不安。陛下宜览镜既往，顺帝之则。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "书奏不省。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "延光二年，代刘恺为太尉。帝舅大鸿胪耿宝荐中常侍李闰兄于震，震不从。宝乃自往候震曰“李常侍国家所重，欲令公辟其兄，宝唯传上意耳”震曰“如朝廷欲令三府辟召，故宜有尚书敕”遂拒不许，宝大恨而去。皇后兄执金吾阎显亦荐所亲厚于震，震又不从。司空刘授闻之，即辟此二人，旬日中皆见拔擢。由是震益见怨。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "时诏遣使者大为阿母修弟，中常侍樊丰及侍中周广、谢恽等更相扇动，倾摇朝廷。震复上疏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻古者九年耕必有三年之储，故尧遭洪水，人无菜色。臣伏念方今灾害发起，弥弥滋甚，百姓空虚，不能自赡。重以螟蝗，羌虏抄掠，三边震扰，战斗之役至今未息，兵甲军粮不能复给。大司农帑藏匮乏，殆非社稷安宁之时。伏见诏书为阿母兴起津城门内第舍，合两为一，连里竟街，雕修缮饰，穷极巧伎。今盛夏土王，而攻山采石，其大匠左校别部将作合数十处，转相迫促，为费巨亿。周广、谢恽兄弟，与国无肺腑枝叶之属，依倚近幸奸佞之人，与樊丰、王永等分威共权，属托州郡，倾动大臣。宰司辟召，承望旨意，招来海内贪污之人，受其货赂，至有臧锢弃世之徒复得显用。白黑混淆，清浊同源，天下讙哗，咸曰财货上流，为朝结讥。臣闻师言“上之所取，财尽则怨，力尽则叛”怨叛之人，不可复使，故曰“百姓不足，君谁与足”惟陛下度之。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "丰、恽等见震连切谏不从，无所顾忌，遂诈作诏书，调发司农钱谷、大匠见徒材木，各起家舍、园池、庐观，役费无数。震因地震，复上疏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣蒙恩备台辅，不能奉宣政化，调和阴阳，去年十二月四日，京师地动。臣闻师言“地者阴精，当安静承阳”而今动摇者，阴道盛也。其日戊辰，三者皆土，位在中官，此中臣近官盛于持权用事之象也。臣伏惟陛下以边境未宁，躬自菲薄，宫殿垣屋倾倚，枝柱而已，无所兴造，欲令远近咸知政化之清流，商邑之翼翼也。而亲近幸臣，未崇断金，骄溢逾法，多请徒士，盛修第舍，卖弄威福。道路讙哗，众所闻见。地动之变，近在城郭，殆为此发。又冬无宿雪，春节未雨，百僚燋心，而缮修不止，诚致旱之征也。《书》曰“僭恒阳若，臣无作威作福玉食”唯陛下奋乾刚之德，弃骄奢之臣，以掩訞言之口，奉承皇天之戒，无令威福久移于下。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "震前后所上，转有切至，帝既不平之，而樊丰等皆侧目愤怨，俱以其名儒，未敢加害。寻有河间男子赵腾诣阙上书，指陈得失。帝发怒，遂收考诏狱。结以罔上不道。震复上疏救之曰“臣闻尧、舜之世，谏鼓谤木，立之于朝。殷、周哲王，小人怨詈，则还自敬德。所以达聪明，开不讳，博采负薪，尽极不情也。今赵腾所坐激讦谤语为罪，与手刃犯法有差。乞为亏除，全腾之命，以诱刍荛舆人之言”帝不省，腾竟伏尸都市。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "会三年春，东巡岱宗，樊丰等因乘舆在外，竞修第宅，震部掾高舒召大匠令史考校之，得丰等所诈下诏书，具奏，须行还上之。丰等闻，惶怖，会太史言星变逆行，遂共谮震云“自赵腾死后，深用怨怼。且邓氏故吏，有恚恨之心”及车驾行还，便时太学，夜遣使者策收震太尉印绶，于是柴门绝宾客。丰等复恶之，乃请大将军耿宝奏震大臣不服罪，怀恚望，有诏遣归本郡。震行至城西几阳亭，乃慷慨谓其诸子门人曰“死者士之常分。吾蒙恩居上司，疾奸臣狡猾而不能诛，恶嬖女倾乱而不能禁，何面目复见日月。身死之日，以杂木为棺，布单被裁足盖形，勿归冢次，忽设祭祠”因饮鸩而卒，时年七十馀。弘农太守移良承樊丰等旨，遣吏于陕县留停震丧，露棺道侧，谪震诸子代邮行书，道路皆为陨涕。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "岁馀，顺帝即位，樊丰、周广等诛死，震门生虞放、陈翼诣阙追讼震事。朝廷咸称其忠，乃下诏除二子为郎，赠钱百万，以礼改葬于华阴潼亭，远近毕至。先葬十馀日，有大鸟高丈馀，集震丧前，俯仰悲鸣，泪下沾地，葬毕，乃飞去。郡以状上。时连有灾异，帝感震之枉，乃下诏策曰“故太尉震，正直是与，俾匡时政，而青蝇点素，同兹在藩。上天降威，灾眚屡作，尔卜尔筮，惟震之故。朕之不德，用彰厥咎，山崩栋折，我其危哉。今使太守丞以中牢具祠，魂而有灵，傥其歆享”于是时人立石鸟象于其墓所。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "震之被谮也，高舒亦得罪，以减死论。及震事显，舒拜侍御史，至荆州刺史。震五子。长子牧，富波相。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "牧孙奇，灵帝时为侍中，帝尝从容问奇曰“朕何如桓帝”对曰“陛下之于桓帝，亦犹虞舜比德唐尧”帝不悦曰“卿强项，真杨震子孙，死后必复致大鸟矣”出为汝南太守。帝崩后，复入为侍中卫尉，从献帝西迁，有功勤。及李傕胁帝归其营，奇与黄门侍郎钟繇诱傕部曲将宋晔、杨昂令反傕，傕由此孤弱，帝乃得东。后徙都许，追封奇子亮为阳成亭侯。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "震少子奉，奉子敷，笃志博闻，议者以为能世其家。敷早卒，子众，亦传先业，以谒者仆射从献帝入关，累迁御史中丞。及帝东还，夜走度河，众率诸官属步从至太阳，拜侍中。建安二年，追前功封蓩亭侯。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "震中子秉。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "秉字叔节，少传父业，兼明《京氏易》，博通书传，常隐居教授。年四十馀，乃应司空辟，拜侍御史，频出为豫、荆、徐、兖四州刺史，迁任城相。自为刺史、二千石，计日受奉，余禄不入私门。故吏赍钱百万遗之，闭门不受。以廉洁称。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "桓帝即位，以明《尚书》征入劝讲，拜太中大夫、左中郎将，迁侍中、尚书。帝时微行，私过幸河南尹梁胤府舍。是日，大风拔树，昼昏，秉因上疏谏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻瑞由德至，灾应事生。传曰“祸福无门，唯人所召”天不言语，以灾异谴告，是以孔子迅雷风烈必有变动。《诗》云“敬天之威，不敢驱驰”王者至尊，出入有常，警跸而行，静室而止，自非郊庙之事，则銮旗不驾。故《诗》称“自郊徂宫”，《易》曰“王假有庙，致孝享也”。诸侯如臣之家，《春秋》尚列其诫，况以先王法服而私出槃游。降乱尊卑，等威无序，侍卫守空宫，绂玺委女妾，设有非常之变，任章之谋，上负先帝，下悔靡及。臣奕世受恩，得备纳言，又以薄学，充在讲劝，特蒙哀识，见照日月，恩重命轻，义使士死，敢惮摧折，略陈其愚。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "帝不纳。秉以病乞退，出为右扶风。太尉黄琼惜其去朝廷，上秉劝讲帷幄，不宜外迁，留拜光禄大夫。是时，大将军梁冀用权，秉称病。六年，冀诛后，乃拜太仆，廷太常。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "延熹三年，白马令李云以谏受罪，秉争之不能得，坐免官，归田里。其年冬，复征拜河南尹。先是中常侍单超弟匡为济阴太守，以臧罪为刺史第五种所劾，窘急，乃赂客任方刺兖州从事卫羽。事已见《种传》。及捕得方，囚系洛阳，匡虑秉当穷竟其事，密令方等得突狱亡走。尚书召秉诘责，秉对曰“《春秋》不诛黎比而鲁多盗，方等无状，衅由单匡。刺执法之吏，害奉公之臣，复令逃窜，宽纵罪身，元恶大憝，终为国害。乞槛车征匡考核其事，则奸慝踪绪，必可立得”而秉竟坐输作左校，以久旱赦出。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "会日食，太山太守皇甫规等讼秉忠正，不宜久抑不用。有诏公车征秉及处士韦著，二人各称疾不至。有司并效秉、著大不敬，请下所属正其罪。尚书令周景与尚书边韶议奏“秉儒学侍讲，常在谦虚。著隐居行义，以退让为节。俱征不至，诚违侧席之望，然逶迤退食，足抑苟进之风。夫明王之世，必有下召之臣，圣朝弘养，宜用优游之礼。可告在所属，喻以朝廷恩意。如遂不至，详议其罚”于是重征，乃到，拜太常。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "五年冬，代刘矩为太尉。是时，宦官方炽，任人及子弟为官，布满天下，竞为贪淫，朝野嗟怨。秉与司空周景上言“内外吏职，多非其人，自顷所征，皆特拜不试，致盗窃纵恣，怨讼纷错。旧典，中臣子弟不得居位秉势，而今枝叶宾客布列职署，或年少庸人，典据守宰，上下忿患，四方愁毒。可遵用旧章，退贪残，塞灾谤。请下司隶校尉、中二千石、二千石、城门五营校尉、北军中候，各实核所部，应当斥罢，自以状言，三府廉察有遗漏，续上”帝从之。于是秉条奏牧守以下匈奴中郎将燕瑗、青州刺史羊亮、辽东太守孙諠等五十馀人，或死或免，天下莫不肃然。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "时，郡国计吏多留拜为郎，秉上言三署见郎七百馀人，帑臧空虚，浮食者众，而不良守相，欲因国为池，浇濯衅秽。宜绝横拜，以塞觊觎之端。自此终桓帝世，计吏无复留拜者。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "七年，南巡园陵，特召秉从。南阳太守张彪与帝微时有旧恩，以车驾当至，因傍发调，多以入私。秉闻之，下书责让荆州刺史，以状副言公府。及行至南阳，左右并通奸利，诏书多所除拜。秉复上疏谏曰“臣闻先王建国，顺天制官。太微积星，名为郎位，入奉宿卫，出牧百姓。皋陶诫虞，在于官人。顷者道路拜除，恩加竖隶，爵以货成，化由此败，所以俗夫巷议，白驹远逝，穆穆清朝，远近莫观。宜割不忍之恩，以断求欲之路”于是诏除乃止。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "时，中常侍侯览弟参为益州刺史，累有臧罪，暴虐一州。明年，秉劾奏参，槛车征诣廷尉。参惶恐，道自杀。秉因奏览及中常侍具瑗曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣案国旧典，宦竖之官，本在给使省闼，司昏守夜，而今猥受过宠，执政操权。其阿谀取容者，则因公褒举，以报私惠。有忤逆于心者，必求事中伤，肆其凶忿。居法王公，富拟国家，饮食极肴膳，仆妾盈纨素，虽季氏专鲁，穰侯擅秦，何以尚兹。案中常侍侯览弟参，贪残元恶，自取祸灭，览顾知衅重，必有自疑之意，臣愚以为不宜复见亲近。昔懿公刑邴歜之父，夺阎职之妻，而使二人参乘，卒有竹中之难，《春秋》书之，以为至戒。盖郑詹来而国乱，四佞放而众服。以此观之，容可近乎。览宜急屏斥，投畀豺虎。若斯之人，非恩所宥，请免官送归本郡。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "书奏，尚书召对秉掾属曰“公府外职，而奏劾近官，经典汉制有故事乎”秉使对曰“《春秋》赵鞅以晋阳之甲，逐君侧之恶。传曰：除君之恶，唯力是视。邓通懈慢，申屠嘉召通诘责，文帝从而请之。汉世故事，三公之职无所不统”尚书不能诘。帝不得已，竟免览官，而削瑗国。每朝廷有得失，辄尽忠规谏，多见纳用。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "秉性不饮酒，又早丧夫人，遂不复娶，所在以淳白称。尝从容言曰“我有三不惑：酒、色、财也”八年薨，时年七十四，赐茔陪陵。子赐。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "赐字伯献。少传家学，笃志博闻。常退居隐约，教授门徒，不答州郡礼命。后辟大将军梁冀府，非其好也。出除陈仓令，因病不行。公车征不至，连辞三公之命。后以司空高第，再迁侍中、越骑校尉。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "建宁初，灵帝当受学，诏太傅、三公选通《尚书》桓君章句宿有重名者，三公举赐，乃侍讲于华光殿中。迁少府、光禄勋。熹平元年，青蛇见御坐，帝以问赐，赐上封事曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻和气致祥，乖气致灾，休征则五福应，咎征则六极至。夫善不妄来，灾不空发。王者心有所惟，意有所想，虽未形颜色，而五星以之推移，阴阳为其变度。以此而观，天之与人，岂不符哉。《尚书》曰“天齐乎人，假我一日”是其明征也。夫皇极不建，则有蛇龙之孽。《诗》云“惟虺惟蛇，女子之祥”故《春秋》两蛇斗于郑门，昭公殆以女败。康王一朝晏起，《关雎》见几而作。夫女谒行则谗夫昌，谗夫昌则苞苴通，故殷汤以之自戒，终济亢旱之灾。惟陛下思乾刚之道，别内外之宜，崇帝乙之制，受元吉之祉，抑皇甫之权，割艳妻之爱，则蛇变可消，祯祥立应。殷戊、宋景，其事甚明。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "二年，代唐珍为司空，以灾异免。复拜光禄大夫，秩中二千石。五年，代袁隗为司徒。是时朝廷爵授，多不以次，而帝好微行，游幸外苑。赐复上疏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻天生蒸民，不能自理，故立君长使司牧之，是以唐、虞兢兢业业，周文日昊不暇，明慎庶官，俊乂在职，三载考绩，以观厥成。而今所序用无佗德，有形势者，旬日累迁，守真之徒，历载不转，劳逸无别，善恶同流，《北山》之诗，所为训作。又闻数微行出幸苑囿，观鹰犬之势，极槃游之荒，政事日堕，大化陵迟。陛下不顾二祖之勤止，追慕五宗之美踪，而欲以望太平，是由曲表而欲直景，却行而求及前人也。宜绝慢傲之戏，念官人之重，割用板之恩，慎贯鱼之次，无令丑女有四殆之叹，遐迩有愤怨之声。臣受恩偏特，忝任师傅，不敢自同凡臣，括囊避咎，谨自手书密上。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "后坐辟党人免。复拜光禄大夫。光和元年，有虹蜺昼降于嘉德殿前，帝恶之，引赐及议郎蔡邕等入金商门崇德署，使中常侍曹节、王甫问以祥异祸福所在。赐仰天而叹，谓节等曰“吾每读《张禹传》，未尝不愤恚叹息，既不能竭忠尽情，极言其要，而反留意少子，乞还女婿。朱游欲得尚方斩马剑以理之，固其宜也。吾以微薄之学，充先师之末，累世见宠，无以报国。猥当大问，死而后已”乃书对曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "臣闻之经传，或得神以昌，或得神以亡。国家休明，则鉴其德。邪辟昏乱，则视其祸。今殿前之气，应为虹蜺，皆妖邪所生，不正之象，诗人所谓蝃蝀者也。于《中孚经》曰“蜺之比，无德以色亲”方今内多嬖幸，外任小臣，上下并怨，喧哗盈路，是以灾异屡见，前后丁宁。今复投蜺，可谓孰矣。案《春秋谶》曰“天投蜺，天下怨，海内乱”加四百之期，亦复垂及。昔虹贯牛山，管仲谏桓公无近妃宫。《易》曰“天垂象，见吉凶，圣人则之”今妾媵嬖人阉尹之徒，共专国朝，欺罔日月，又鸿都门下，招会群小，造作赋说，以虫篆小技见宠于时，如驩兜、共工更相荐说，旬月之间，并各拔擢，乐松处常伯，任芝居纳言。郄俭、梁鹄俱以便辟之性，佞辨之心，各受丰爵不次之宠，而令搢绅之徒委伏田亩，口诵尧、舜之言，身蹈绝俗之行，弃捐沟壑，不见逮及。冠履倒易，陵谷代处，从小人之邪意，顺无知之私欲，不念《板》、《荡》之作，虺蜴之诫。殆哉之危，莫过于今。幸赖皇天垂象谴告。《周书》曰“天子见怪则修德，诸侯见怪则修政，卿大夫见怪则修职，士庶人见怪则修身”惟陛下慎经典之诫，图变复之道，斥远佞巧之臣，速征鹤鸣之士，内亲张仲，外任山甫，断绝尺一，抑止槃游，留思庶政，无敢怠遑。冀上天还威，众变可弭。老臣过受师傅之任，数蒙宠异之恩，岂敢爱惜垂没之年，而不尽其忄娄々之心哉。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "书奏，甚忤曹节等。蔡邕坐直对抵罪，徙朔方。赐以师傅之恩，故得免咎。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "其冬，行辟雍礼，引赐为三老。复拜少府、光禄勋，代刘郃为司徒。帝欲造毕圭灵琨苑，赐复上疏谏曰：",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "窃闻使者并出，规度城南人田，欲以为苑。昔先王造囿，裁足以修三驱之礼，薪莱刍牧，皆悉往焉。先帝之制，左开鸿池，右作上林，不奢不约，以合礼中。今猥规郊城之地，以为苑囿，坏沃衍，废田园，驱居人，畜禽兽，殆非所谓若保赤子之义。今城外之苑已有五六，可以逞情意，顺四节也，宜惟夏禹卑宫，太宗露台之意，以尉下民之劳。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "书奏，帝欲止，以问侍中任芝、中常侍乐松。松等曰“昔文王之囿百里，人以为小。齐宣五里，人以为大。今与百姓共之，无害于政也”帝悦，遂令筑苑。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "四年，赐以病罢。居无何，拜太常，诏赐御府衣一袭，自所服冠帻绶，玉壶革带，金错钩佩。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "五年冬，复拜太尉。中平元年，黄巾贼起，赐被召会议诣省閤，切谏忤旨，因以寇贼免。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "先是，黄巾帅张角等执左道，称大贤，以诳燿百姓，天下繦负归之。赐时在司徒，召掾刘陶告曰“张角等遭赦不悔，而稍益滋蔓，今若下州郡捕讨，恐更骚扰，速成其患。且欲切敕刺史、二千石，简别流人，各护归本郡，以孤弱其党，然后诛其渠帅，可不劳而定，何如”陶对曰“此孙子所谓不战而屈人之兵，庙胜之术也”赐遂上书言之。会去位，事留中。后帝徙南宫。阅录故事，得赐所上张角奏及前侍讲注籍，乃感悟，下诏封赐临晋侯，邑千五百户。初，赐与太尉刘宽、司空张济并入侍讲，自以不宜独受封赏，上书愿分户邑于宽、济。帝嘉叹，复封宽及济子，拜赐尚书令。数日出为廷尉，赐自以代非法家，言曰“三后成功，惟殷于民，皋陶不与焉，盖吝之也”遂固辞，以特进就第。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "二年九月，复代张温为司空。其月薨。天子素服，三日不临朝，赠东园梓器襚服，赐钱三百万，布五百匹。策曰“故司空临晋侯赐，华岳所挺，九德纯备，三叶宰相，辅国以忠。朕昔初载，授道帷幄，遂阶成勋，以陟大猷。师范之功，昭于内外，庶官之务，劳亦勤止。七在卿校，殊位特进，五登衮职，弭难乂宁。虽受茅土，未答厥勋，哲人其萎，将谁谘度。朕甚惧焉。礼设殊等。物有服章。今使左中郎将郭仪持节追位特进，赠司空骠骑将军印绶”及葬，又使侍御史持节送丧，兰台令史十人发羽林骑轻车介士，前后部鼓吹，又敕骠骑将军官属司空法驾，送至旧茔。公卿已下会葬。谥文烈侯。及小祥，又会焉。子彪嗣。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "彪字文先，少传家学。初举孝廉，州举茂才，辟公府，皆不应。熹平中，以博习旧闻，公车征拜议郎，迁侍中、京兆尹。光和中，黄门令王甫使门生于郡界辜榷官财物七千馀万，彪发其奸，言之司隶。司隶校尉阳球因此奏诛甫，天下莫不惬心。征还为侍中、五官中郎将，迁颍川、南阳太守，复拜侍中，三迁永乐少府、太仆、卫尉。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "中平六年，代董卓为司空，其冬，代黄琬为司徒。明年，关东兵起，董卓惧，欲迁都以违其难。乃大会公卿议曰“高祖都关中十有一世，光武宫洛阳，于今亦十世矣。案《石包谶》，宜徙都长安，以应天人之意”百官无敢言者。彪曰“移都改制，天下大事，故盘庚五迁，殷民胥怨。昔关中遭王莽变乱，宫室焚荡，民庶涂炭，百不一在。光武受命，更都洛邑。今天下无虞，百姓乐安，明公建立圣主，光隆汉祚，无故捐宗庙，弃园陵，恐百姓惊动，必有糜沸之乱。《石包室谶》，妖邪之书，岂可信用”卓曰“关中肥饶，故秦得并吞六国。且陇右材木自出，致之甚易。又杜陵南山下有武帝故瓦陶灶数千所，并功营之，可使一朝而辨。百姓何足与议。若有前却，我以大兵驱之，可令诣沧海”彪曰“天下动之至易，安之甚难，惟明公虑焉”卓作色曰“公欲沮国计邪”太尉黄琬曰“此国之大事，杨公之言得无可思”卓不答。司空荀爽见卓意壮，恐害彪等，因从容言曰“相国岂乐此邪。山东兵起，非一日可禁，故当迁以图之，此秦、汉之势也”卓意小解。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "爽私谓彪曰“诸君坚争不止，祸必有归，故吾不为也”议罢，卓使司隶校尉宣播以灾异奏免琬、彪等，诣阙谢，即拜光禄大夫。十馀日，迁大鸿胪。从入关，转少府、太常，以病免。复为京兆尹、光禄勋，再迁光禄大夫。三年秋，代淳于嘉为司空，以地震免。复拜太常。兴平元年，代朱俊为太尉，录尚书事。及李傕、郭汜之乱，彪尽节卫主，崎岖危难之间，几不免于害。语在《董卓传》。及车驾还洛阳，复守尚书令。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "建安元年，从东都许。时天子新迁，大会公卿，兖州刺史曹操上殿，见彪色不悦，恐于此图之，未得宴设，托疾如厕，因出还营。彪以疾罢。时，袁术僭乱，操托彪与术婚姻，诬以欲图废置，奏收下狱，劾以大逆。将作大匠孔融闻之，不及朝服，往见操曰“杨公四世清德，海内所瞻。《周书》父子兄弟罪不相及，况以袁氏归罪杨公。《易》称积善馀庆，徒欺人耳”操曰“此国家之意”融曰“假使成王杀邵公，周公可得言不知邪。今天下缨緌搢绅所以瞻仰明公者，以公聪明仁智，辅相汉朝，举直厝枉，致之雍熙也。今横杀无辜，则海内观听，谁不解体。孔融鲁国男子，明日便当拂衣而去，不复朝矣”操不得已，遂理出彪。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "四年，复拜太常，十年免。十一年，诸以恩泽为侯者皆夺封。彪见汉祚将终，遂称脚挛不复行，积十年。后子脩为曹操所杀，操见彪问曰“公何瘦之甚”对曰“愧无日磾先见之明，犹怀老牛舐犊之爱”操为之改容。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "脩字德祖，好学，有俊才，为丞相曹操主簿，用事曹氏。及操自平汉中，欲因讨刘备而不得进，欲守之又难为功，护军不知进止何依。操于是出教，唯曰“鸡肋”而已。外曹莫能晓，脩独曰“夫鸡肋，食之则无所得，弃之则如可惜，公归计决矣”乃令外白稍严，操于此回师。脩之几决，多有此类。修又尝出行，筹操有问外事，乃逆为答记，敕守舍儿“若有令出，依次通之”既而果然。如是者三，操怪其速，使廉之，知状，于此忌脩。且以袁术之甥，虑为后患，遂因事杀之。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "脩所著赋、颂、碑、赞、诗、哀辞、表、记、书凡十五篇。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "及魏文帝受禅，欲以彪为太尉，先遣使示旨。彪辞曰“彪备汉三公，遭世倾乱，不能有所补益。耄年被病，岂可赞惟新之朝”遂固辞。乃授光禄大夫，赐几杖衣袍，因朝会引见，令彪着布单衣，鹿皮冠，杖而入，待以宾客之礼。年八十四，黄初六年卒于家。自震至彪，四世太尉，德业相继，与袁氏俱为东京名族云。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "论曰：孔子称“危而不持，颠而不扶，则将焉用彼相矣”。诚以负荷之寄，不可以虚冒，崇高之位，忧重责深也。延、光之间，震为上相，抗直方以临权枉，先公道而后身名，可谓怀王臣之节，识所任之体矣。遂累叶载德，继踵宰相。信哉，“积善之家，必有馀庆”。先世韦、平，方之蔑矣。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十四·杨震列传第四十四",
    "text": "赞曰“杨氏载德，仍世柱国。震畏四知，秉去三惑。赐亦无讳，彪诚匪忒。脩虽才子，渝我淳则。",
    "chapter_url": "https://duguoxue.com/ershisishi/3367.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "孝章皇帝八子：宋贵人生清河孝王庆，梁贵人生和帝，申贵人生济北惠王寿、河间孝王开，四王不载母氏。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "千乘贞王伉，建初四年封。和帝即位，以伉长兄，甚见尊礼立十五年薨。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "子宠嗣，一名伏胡。永元七年，改国名乐安。立二十八年薨，是为夷王。父子薨于京师，皆葬洛阳。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "子鸿嗣，安帝崩，始就国。鸿生质帝，质帝立，梁太后下诏，以乐安国土卑湿，租委鲜薄，改封鸿勃海王。立二十六年薨，是为孝王。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "无子，太后立桓帝弟蠡吾侯悝为勃海王，奉鸿祀。延熹八年，悝谋为不道，有司请废之。帝不忍，乃贬为廮陶王，食一县。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "悝后因中常侍王甫求复国，许谢钱五千万。帝临崩，遗诏复为勃海王。悝知非甫功，不肯还谢钱。甫怒，阴求其过。初，迎立灵帝，道路流言悝恨不得立，欲抄征书，而中常侍郑飒、中黄门董腾并任侠通剽轻，数与悝交通。王甫司察，以为有奸，密告司隶校尉段颎。熹平元年，遂收飒送北寺狱。使尚书令廉忠诬奏飒等谋迎立悝，大逆不道。遂招冀州刺史收悝考实，又遣大鸿胪持节与宗正、廷尉之勃海，迫责悝。悝自杀。妃妾十一人，子女七十人，伎女二十四人，皆死狱中。傅、相以下，以辅导王不忠，悉伏诛。悝立二十五年国除。众庶莫不怜之。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "平春悼王全，以建初四年封。其年薨，葬于京师。无子，国除。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "清河孝王庆，母宋贵人。贵人，宋昌八世孙，扶风平陵人也。父杨，以恭孝称于乡闾，不应州郡之命。杨姑即明德马后之外祖母也。马后闻杨二女皆有才色，迎而训之。永平末，选入太子宫，甚有宠。肃宗即位，并为贵人。建初三年，大贵人生庆，明年立为皇太子，征杨为议郎，褒赐甚渥。贵人长于人事，供奉长乐宫，身执馈馔，太后怜之。太后崩后，窦皇后宠盛，以贵人姊妹并幸，庆为太子，心内恶之，与母比阳主谋陷宋氏。外令兄弟求其纤过，内使御者侦伺得失。后于掖庭门邀遮得贵人书，云“病思生菟，令家求之”，因诬言欲作蛊道祝诅，以菟为厌胜之术，日夜毁谮，贵人母子遂渐见疏。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "庆出居承禄观，数月，窦后讽掖庭令诬奏前事，请加验实。七年，帝遂废太子庆而立皇太子肇。肇，梁贵人子也。乃下诏曰“皇太子有失惑无常之性，爰自孩乳，至今益章，恐袭其母凶恶之风，不可以奉宗庙，为天下主。大义灭亲，况降退乎。今废庆为清河王。皇子肇保育皇后，承训怀衽，导达善性，将成其器。盖庶子慈母，尚有终身之恩，岂若嫡后事正义明哉。今以肇为皇太子”遂出贵人姊妹置丙舍，使小黄门蔡伦考实之，皆承讽旨傅致其事，乃载送暴室。二贵人同时饮药自杀。帝犹伤之，敕掖庭令葬于樊濯聚。于是免杨归本郡。郡县因事复捕系之，杨友人前怀令山阳张峻、左冯翊沛国刘均等奔走解释，得以免罪。杨失志憔悴，卒于家。庆时虽幼，而知避嫌畏祸，言不敢及宋氏，帝更怜之，敕皇后令衣服与太子齐等。太子特亲爱庆，入则共室，出则同舆。及太子即位，是为和帝，待庆尤渥，诸王莫得为比，常共议私事。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "后庆以长，别居丙舍。永元四年，帝移幸北宫章德殿，讲于白虎观，庆得入省宿止。帝将诛窦氏，欲得《外戚传》，惧左右不敢使，乃令庆私从千乘王求，夜独内之。又令庆传语中常侍郑众求索故事。及大将军窦宪诛，庆出居邸，赐奴婢三百人。舆马、钱帛、帷帐、珍宝、玩好充仞其第，又赐中傅以下至左右钱帛各有差。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "庆多被病，或时不安，帝朝夕问讯，进膳药，所以垂意甚备。庆小心恭孝，自以废黜，尤畏事慎法。每朝谒陵庙，常夜分严装，衣冠待明。约敕官属，不得与诸王车骑竞驱。常以贵人葬礼有阙，每窃感恨，至四节伏腊，辄祭于私室。窦氏诛后，始使乳母于城北遥祠。及窦太后崩，庆求上冢致哀，帝许之，诏太官四时给祭具。庆垂涕曰“生虽不获供养，终得奉祭祀，私愿足矣”欲求作祠堂，恐有自同恭怀梁后之嫌，遂不敢言。常泣向左右，以为没齿之恨。后上言外祖母王年老，遭忧病，下土{殹巫}药，愿乞诣洛阳疗疾。于是诏宋氏悉归京师，除庆舅衍、俊、盖、暹等皆为郎。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "十五年，有司以日食阴盛，奏遣诸王侯就国。诏曰“甲子之异，责由一人。诸王幼稚，早离顾复，弱冠相育，常有《蓼莪》、《凯风》之哀。选懦之恩，知非国典，且复须留”至冬，从祠章陵，诏假诸王羽林骑各四十人。后中傅卫私为臧盗千馀万，诏使案理之，并责庆不举之状。庆曰“以师傅之尊，选自圣朝，臣愚唯知言从事听，不甚有所纠察”帝嘉其对，悉以臧财赐庆。及帝崩，庆号泣前殿，呕血数升，因以发病。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "明年，诸王就国，邓太后特听清河王置中尉、内史，赐什物皆取乘舆上御，以宋衍等并为清河中大夫。庆到国，下令“寡人生于深宫，长于朝廷，仰恃明主，垂拱受成。既以薄祐，早离顾复，属遭大忧，悲怀感伤。蒙恩大国，职惟藩辅，新去京师，忧心茕茕，夙夜屏营，未知所立。盖闻智不独理，必须明贤。今官属并居爵任，失得是均，庶望上遵策戒，下免悔咎。其纠督非枉，明察典禁，无令孤获怠慢之罪焉”",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "邓太后以殇帝襁抱，远虑不虞，留庆长子祐与嫡母耿姬居清河邸。至秋，帝崩，立祐为嗣，是为安帝。太后使中黄门送耿姬归国。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "帝所生母左姬，字小娥，小娥姊字大娥，犍为人也。初，伯父圣坐妖言伏诛，家属没官，二娥数岁入掖庭，及长，并有才色。小娥善《史书》，喜辞赋。和帝赐诸王宫人，因入清河第。庆初闻其美，赏傅母以求之。及后幸爱极盛，姬妾莫比。姊妹皆卒，葬于京师。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "庆立凡二十五年，乃归国。其年病笃，谓宋衍等曰“清河埤薄，欲乞骸骨于贵人冢傍下棺而已。朝廷大恩，犹当应有祠室，庶母子并食，魂灵有所依庇，死复何恨”乃上书太后曰“臣国土下湿，愿乞骸骨，下从贵人于樊濯，虽殁且不朽矣。及今口目尚能言视，冒昧干请。命在呼吸，愿蒙哀怜”遂薨，年二十九。遣司空持节与宗正奉吊祭。又使长乐谒者仆射、中谒者二人副护丧事。赐龙旂九旒，虎贲百人，仪比东海恭王。太后使掖庭丞送左姬丧，与王合葬广丘。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "子愍王虎威嗣。永初元年，太后封宋衍为盛乡侯，分清河为二国，封庆少子常保为广川王，子女十一人皆为乡公主，食邑奉。明年，常保薨，无子，国除。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "虎威立三年薨，亦无子。邓太后复立乐安王宠子延平为清河王，是为恭王。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "太后崩，有司上言“清河孝王至德淳懿，载育明圣，承天奉祚，为郊庙主。汉兴，高皇帝尊父为太上皇，宣帝号父为皇考，序昭穆，置园邑。大宗之义，旧章不忘。宜上尊号曰孝德皇，皇妣左氏曰孝德后，孝德皇母宋贵人追谥曰敬隐后”乃告祠高庙，使司徒持节与大鸿胪奉策书玺绶之清河，追上遵号。又遣中常侍奉太牢祠典，护礼仪侍中刘珍等及宗室列侯皆往会事。尊陵曰甘陵，庙曰昭庙，置令、丞，设兵车周卫，比章陵。复以广川益清河国。尊耿姬为甘陵大贵人。又封女弟侍男为涅阳长公主，别得为舞阴长公主，久长为濮阳长公主，直得为平氏长公主。馀七主并早卒，故不及进爵，追赠敬隐后女弟小贵人印绶，追封谥宋杨为当阳穆侯。杨四子皆为列侯，食邑各五千户。宋氏为卿、校、侍中、大夫、谒者、郎吏十馀人。孝德后异母弟次及达生二人，诸子九人，皆为清河国郎中。耿贵人者，牟平侯舒之孙也。贵人兄宝，袭封牟平侯。帝以宝嫡舅，宠遇甚渥，位至大将军，事已见《耿舒传》。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "延平立三十五年薨，子蒜嗣。冲帝崩，征蒜诣京师，将议为嗣。会大将军梁冀与梁太后立质帝，罢归国。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "蒜为人严重，动止有度，朝臣太尉李固等莫不归心焉。初，中常侍曹腾谒蒜，蒜不为礼，宦者由此恶之。及帝崩，公卿皆正议立蒜，而曹腾说梁冀不听，遂立桓帝。语在《李固传》。蒜由此得罪。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "建和元年，甘陵人刘文与南郡妖贼刘鲔交通，讹言清河王当统天下，欲共立蒜。事发觉，文等遂劫清河相谢暠，将至王宫司马门，曰“当立王为天子，暠为公”暠不听，骂之，文因刺杀暠。于是捕文、鲔诛之。有司因劾奏蒜，坐贬爵为尉氏侯，徙桂阳，自杀。立三年，国绝。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "梁冀恶清河名，明年，乃改为甘陵。梁太后立安平孝王子经侯理为甘陵王，奉孝德皇祀，是为威王。理立二十五年薨，子贞王定嗣。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "定立四年薨，子献王忠嗣。黄巾贼起，忠为国人所执，既而释之。灵帝以亲亲故，诏复忠国。忠立十三年薨，嗣子为黄巾所害，建安十一年，以无后，国除。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "济北惠王寿，母申贵人，颍川人也，世吏二千石。贵人年十三，入掖庭。寿以永元二年封，分太山郡为国。和帝遵肃宗故事，兄弟皆留京师，恩宠笃密。有司请遣诸王归藩，不忍许之，及帝崩，乃就国。永初元年，邓太后封寿舅申转为新亭侯。寿立三十一年薨，自永初己后，戎狄叛乱，国用不足，始封王薨，减赙钱为千万，布万区。嗣王薨五百万，布五千匹。时，唯寿最尊亲，特赙钱三千万，布三万匹。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "子节王登嗣。永宁元年，封登弟五人为乡侯，皆别食太山邑。登立十五年薨，子哀王多嗣。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "多立三年薨，无子。永和四年，立战乡侯安国为济北王，是为釐王。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "安国立七年薨，子孝王次嗣。本初元年，封次弟猛为亭侯。次九岁丧父，至孝。建和元年，梁太后下诏曰“济北王次以幼年守藩，躬履孝道，父没哀恸，焦毁过礼，草庐土席，衰杖在身，头不批沐，体生疮肿。谅暗已来二十八月，自诸国有忧，未之闻也，朝廷甚嘉焉。《书》不云乎：用德章厥善。《诗》云：孝子不匮，永锡尔类。今增次封五千户，广其土字，以尉孝子恻隐之劳”",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "次立十七年薨，子鸾嗣。鸾薨，子政嗣。政薨，无子，建安十一年，国除。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "河间孝王开，以永元二年封，分乐成、勃海、涿郡为国。延平元年就国。开奉遵法度，吏人敬之。永宁元年，邓太后封开子翼为平原王，奉怀王胜祀。子德为安平王，奉乐成王党祀。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "开立四十二年薨，子惠王政嗣。政傲佷，不奉法宪，顺帝以侍御史吴郡沈景有强能称，故擢为河间相。景到国谒王，王不正服，箕踞殿上。侍郎赞拜，景峙不为礼。问王所在，虎贲曰“是非王邪”景曰“王不服，常人何别。今相谒王，岂谒无礼者邪”王惭而更服，景然后拜。出住宫门外，请王傅责之曰“前发京师，陛下见受诏，以王不恭，使相检督。诸君空受爵禄，而无训导之义”因奏治罪，诏书让政而诘责傅。景因捕诸奸人上案其罪，杀戮尤恶者数十人，出冤狱百馀人。政遂为改节，悔过自修。阳嘉元年，封政弟十三人皆为亭侯。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "政立十年薨，子贞王建嗣。建立十年薨，子安王利嗣。利立二十八年薨，子陔嗣。陔立四十一年，魏受禅，以为崇德侯。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "蠡吾侯翼，元初六年邓太后征济北、河间王诸子诣京师，奇翼美仪容，故以为平原怀王后焉。留在京师。岁馀，太后崩。安帝乳母王圣与中常侍江京等谮邓骘兄弟及翼，云与中大夫赵王谋图不轨，窥觎神器，怀大逆心。贬为都乡侯，遣归河间。翼于是谢宾客，闭门自处。永建五年，父开上书，愿分蠡吾县以封翼，顺帝从之。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "翼卒，子志嗣，为大将军梁冀所立，是为桓帝。梁太后诏追尊河间孝王为孝穆皇，夫人赵氏曰孝穆后，庙曰清庙，陵曰乐成陵。蠡吾先侯曰孝崇皇，庙曰列庙，陵曰博陵。皆置令、丞，使司徒持节奉策书、玺绶，祠以太牢。建和二年，更封帝弟都乡侯硕为平原王，留博陵，奉翼后。尊翼夫人马氏为孝崇博园贵人，以涿郡之良乡、故安，河间之蠡吾三县为汤沐邑。硕嗜酒，多过失，帝令马贵人领王家事。建安十一年，国除。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "解渎亭侯淑，以河间孝王子封。淑卒，子苌嗣。苌卒，子宏嗣，为大将军窦武所立，是为灵帝。建宁元年，窦太后诏追遵皇祖淑为孝元皇，夫人夏氏曰孝元后，陵曰敦陵，庙曰靖庙。皇考长为孝仁皇，夫人董氏为慎园贵人，陵曰慎陵，庙曰奂庙。皆置令、丞，使司徒持节之河间奉策书、玺绶，祠以太守，常以岁时遣中常侍持节之河间奉祠。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "熹平三年，使使拜河间安王利子康为济南王，奉孝仁皇祀。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "康薨，子赟嗣，建安十二年，为黄巾贼所害。子开嗣，立十三年，魏受禅，以为崇德侯。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "城阳怀王淑，以永元二年分济阴为国。立五年薨，葬于京师，无子，国除，还并济阴。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "广宗殇王万岁，以永元五年封，分巨鹿为国。其年薨，葬于京师。无子，国除，并还巨鹿。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "平原怀王胜，和帝长子也。不载母氏。少有痼疾，延平元年封。立八年薨，葬于京师。无子，邓太后立乐安夷王宠子得为平原王，奉胜后，是为哀王。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "得立六年薨，无子，永宁元年，太后又立河间王开子都乡侯翼为平原王嗣。安帝废之。国除。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "论曰：传称吴子夷昧，甚德而度，有吴国者，必其子孙。章帝长者，事从敦厚，继祀汉室，咸其苗裔，古人之言信哉。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十五·章帝八王列传第四十五",
    "text": "赞曰：章祚不已，本枝流祉。质惟伉孙，安亦庆子。河间多福，桓、灵承祀。济北无骄，皇恩宠饶。平原抱痼，三王薨朝。振振子孙，或秀或苗。",
    "chapter_url": "https://duguoxue.com/ershisishi/3368.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "张皓字叔明，犍为武阳人也。六世祖良，高帝时为太子少傅，封留侯。皓少游学京师，永元中，归仕州郡，辟大将军邓骘府，五迁尚书仆射，职事八年，出为彭城相。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "永宁元年，征拜廷尉。皓虽非法家，而留心刑断，数与尚书辩正疑狱，多以详当见从。时安帝废皇太子为济阴王，皓与太常桓焉、太仆来历廷争之，不能得。事已具《来历传》。退而上疏曰“昔贼臣江充，造构谗逆，至令戾园兴兵，终及祸难。后壶关三老一言，上乃觉悟，虽追前失，悔之何逮。今皇太子春秋方始十岁，未见保傅九德之义，宜简贤辅，就成圣质”书奏不省。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "及顺帝即位，拜皓司空，在事多所荐达，天下称其推士。时清河赵腾上言灾变，讥刺朝政，章下有司，收腾系考，所引党辈八十馀人，皆以诽谤当伏重法。皓上疏谏曰“臣闻尧舜立敢谏之鼓，三王树诽谤之木，《春秋》采善书恶，圣主不罪刍荛。腾等虽干上犯法，所言本欲尽忠正谏。如当诛戮，天下杜口，塞谏争之源，非所以昭德示后也”帝乃悟，减腾死罪一等，馀皆司寇。四年，以阴阳不和策免。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "阳嘉元年，复为廷尉。其年卒官，时年八十三。遣使者吊祭，赐葬地于河南县。子纲。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "纲字文纪。少明经学。虽为公子，而厉布衣之节。举孝廉不就，司徒辟高第为侍御史。时顺帝委纵宦官，有识危心。纲常感激，慨然叹曰“秽恶满朝，不能奋身出命埽国家之难，虽生，吾不愿也”退而上书曰：",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "《诗》曰“不愆不忘，率由旧章”寻大汉初隆，及中兴之世，文、明二帝，德化尤盛。观其礼为，易循易见，但恭俭守节，约身尚德而已。中官常侍不过两人，近幸赏赐裁满数金，惜费重人，故家给人足。夷狄闻中国优富，任信道德，所以奸谋自消而和气感应。而皆者以来，不遵旧典，无功小人皆有官爵，富之骄之而复害之，非爱人重器，承天顺道者也。伏愿陛下少留圣思，割损左右，以奉天心。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "书奏不省。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "汉安元年，选遣八使徇行风俗，皆耆儒知名，多历显位，唯纲年少，官次最微。馀人受命之部，而纲独埋其车轮于洛阳都亭，曰“豺狼当路，安问狐狸”遂奏曰“大将军冀，河南尹不疑，蒙外戚之援，荷国厚恩，以刍荛之资，居阿衡之任，不能敷扬五教，翼赞日月，而专为封豕长蛇，肆其食叨，甘心好货，纵恣无底，多树谄谀，以害忠良。诚天威所不赦，大辟所宜加也。谨条其无君之心十五事，斯皆臣子所切齿者也”书御，京师震竦。时，冀妹为皇后，内宠方盛，诸梁姻族满朝，帝虽知纲言直，终不忍用。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "时，广陵贼张婴等众数万人，杀刺史、二千石，寇乱扬、徐间，积十馀年，朝廷不能讨。冀乃讽尚书，以纲为广陵太守，因欲以事中之。前遣郡守，率多求兵马，纲独请单车之职。既到，乃将吏卒十馀人，径造婴垒，以慰安之，求得与长老相见，申示国恩。婴初大惊，既见纲诚信，乃出拜谒。纲延置上坐，问所疾苦。乃譬之曰：",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "前后二千石多肆贪暴，故致公等怀愤相聚。二千石信有罪矣，然为之者又非义也。今主上仁圣，欲以文德服叛，故遣太守，思以爵禄相荣，不愿以刑罚相加，今诚转祸为福之时也。若闻义不服，天子赫然震怒，荆、扬、兖、豫大兵云合，岂不危乎。若不料强弱，非明也。充善取恶，非智也。去顺效逆，非忠也。身绝血嗣，非孝也。背正从邪，非直也。见义不为，非勇也。六者成败之几，利害所从，公其深计之。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "婴闻，泣下，曰“荒裔愚人，不能自通朝廷，不堪侵枉，遂复相聚偷生，若鱼游釜中，喘息须臾间耳。今闻明府之言，乃婴等更生之辰也。既陷不义，实恐投兵之日，不免孥戮”纲约之以天地，誓之以日月，婴深感悟，乃辞还营。明日，将所部万馀人与妻子面缚归降。纲乃单车入婴垒，大会，置酒为乐，散遣部众，任从所之。亲为卜居宅，相田畴。子弟欲为吏者，皆引召之。人情悦服，南州晏然。朝廷论功当封，梁冀遏绝，乃止。天子嘉美，征欲擢用纲，而婴等上书乞留，乃许之。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "纲在郡一年，年四十六卒。百姓老幼相携，诣府赴哀者不可胜数。纲自被疾，吏人咸为祠祀祈福，皆言“千秋万岁，何时复见此君”。张婴等五百馀人制服行丧，送到犍为，负土成坟。诏曰“故广陵太守张纲，大臣之苗，剖符统务，正身导下，班宣德信，降集剧贼张婴万人，息干戈之役，济蒸庶之困，未升显爵，不幸早卒。婴等缞杖，若丧考妣，朕甚愍焉”拜纲子续为郎中，赐钱百万。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "王龚字伯宗，山阳高平人也。世为豪族。初举孝廉，稍迁青州刺史，劾奏贪浊二千石数人，安旁嘉之，征拜尚书。建光元年，擢为司隶校尉，明年迁汝南太守。政崇温和，好才爱士，引进郡人黄宪、陈蕃等。宪虽不屈，蕃遂就吏。蕃性气高明，初到，龚不即召见之。乃留记谢病去。龚怒，使除其录。功曹袁阆请见，言曰“闻之传曰人臣不见察于君，不敢立于朝，蕃既以贤见引，不宜退以非礼”龚改容谢曰“是吾过也”乃复厚遇待之。由是后进知名之士莫不归心焉。阆字奉高。数辞公府之命，不修异操，而致名当时。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "永建元年，征袭为太仆，转太常。四年，迁司空，以地震策免。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "永和元年，拜太尉。在位恭慎，自非公事，不通州郡书记。其所辟命，皆海内长者。龚深疾宦官专权，志在匡正，乃上书极言其状，请加放斥。诸黄门恐惧。各使宾客诬奏龚罪，顺帝命亟自实。前掾李固时为大将军梁商从事中郎，乃奏记于商曰：",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "今旦闻下太尉王公敕令自实，未审其事深浅何如。王公束脩厉节，敦乐艺文，不求苟得，不为苟行，但以坚贞之操，违俗失众，横为谗佞所构毁，众人闻知，莫不叹栗。夫三公尊重，承天象极，未有诣理诉冤之义。纤微感概，辄引分决，是以旧典不有大罪，不至重问。王公沈静内明，不可加以非理。卒有他变，则朝廷获害贤之名，群臣无救护之节矣。昔绛侯得罪，袁盎解其过，魏尚获戾，冯唐诉其冤，时君善之，列在书传。今将军内倚至尊，外典国柄，言重信著，指撝无违，宜加表救，济王公之艰难。语曰“善人在患，饑不及餐”斯其时也。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "商即言之于帝，事乃得释。龚在位五年，以老病乞骸骨，卒于家。子畅。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "论曰：张晧、王龚，称为推士，若其好通汲善，明发升荐，仁人之情也。夫士进则世收其器，贤用即人献其能。能献既已厚其功，器收亦理兼天下。其利甚博，而人莫之先，岂同折枝于长者，以不为为难乎。昔柳下惠见抑于臧文，淳于长受称于方进。然则立德者以幽陋好遗，显登者以贵涂易引。故晨门有抱关之夫，柱下无朱文之轸也。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "畅字叔茂。少以清实为称，无所交党。初举孝廉，辞病不就。大将军梁商特辟举茂才，四迁尚书令，出为齐相。征拜司隶校尉，转渔阳太守。所在以严明为称。坐事免官。是时，政事多归尚书，桓帝特诏三公，令高选庸能。太尉陈蕃荐畅清方公正，有不可犯之色，由是复为尚书。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "寻拜南阳太守。前后二千石逼惧帝乡贵戚，多不称职。畅深疾之，下车奋厉威猛，其豪党有衅秽者，莫不纠发。会赦，事得散。畅追恨之，更为设法，诸受臧二千万以上不自首实者，尽入财物。若其隐伏，使吏发屋伐树，堙井夷灶，豪右大震。功曹张敞奏记谏曰：",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "五教在宽，著之经典。汤去三面，八方归仁。武王入殷，先去炮格之刑。高祖鉴秦，唯定三章之法。孝文皇帝感一缇萦，蠲除肉刑。卓茂、文翁、召父之徒，皆疾恶严刻，务崇温厚。仁贤之政，流闻后世。夫明哲之君，网漏吞舟之鱼，然后三光明于上，人物悦于下。言之若迂，其效甚近。发屋伐树。将为严烈，虽欲惩恶，难以闻远。以明府上智之才，日月之曜，敷仁惠之政，则海内改观，实有折枝之易，而无挟山之难。郡为旧都侯甸之国，园庙出于章陵，三后生自新野，士女沾教化，黔首仰风流，自中兴以来，功臣将相，继世而隆。愚以为恳恳用刑，不如行恩。孳孳求奸，未若礼贤。舜举皋陶，不仁者远。随会为政，晋盗奔秦。虞、芮入境，让心自生。化人在德，不在用刑。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "畅深纳敞谏，更崇宽政，慎刑简罚，教化遂行。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "郡中豪族多以奢靡相尚，畅常布衣皮褥，车马羸败，以矫其敞。同郡刘表时年十七，从畅受学。进谏曰“夫奢不僭上，俭不逼下，循道行礼，贵处可否之间。蘧伯玉耻独为君子。府君不希孔圣之明训，而慕夷，齐之末操，无乃皎然自贵于世乎”畅曰“昔公仪休在鲁，拔园葵，去织妇。孙叔敖相楚，其子被裘刈薪。夫以约失之鲜矣。闻伯夷之风者，贪夫廉，懦夫有立志。虽以不德，敢慕遣烈”",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "后征为长乐卫尉。建宁元年，迁司空，数月，以水灾策免。明年，卒于家。子谦，为大将军何进长史。谦子粲，以文才知名。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "种暠字景伯，河南洛阳人，仲山甫之后也。父为定陶令，有财三千万。父卒，暠悉以赈恤宗族及邑里之贫者。其有进趣名利，皆不与交通。始为县门下史。时河南尹田歆外甥王谌，名知人。歆谓之曰“今当举六孝廉，多得贵戚书命，不宜相违，欲自用一名士以报国家，尔助我求之”明日，谌送客于大阳郭，遥见暠，异之。还白歆曰“为尹得孝廉矣，近洛阳门下史也”歆笑曰“当得山泽隐滞，乃洛阳吏邪”谌曰“山泽不必有异士，异士不必在山泽”歆即召暠于庭，辩诘职事。暠辞对有序，歆甚知之，召署主簿，遂举孝谦，辟太尉府，举高第。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "顺帝末，为侍御史。时，所遣八使光禄大夫杜乔、周举等，多所纠奏，而大将军梁冀及诸宦官互为请救，事皆被寝遏。暠自以职主刺举，志案奸违，乃复劾诸为八使所举蜀郡太守刘宣等罪恶章露，宜伏欧刀。又奏请敕四府条举近臣父兄及知亲为刺史、二千石尤残秽不胜任者，免遭案罪。帝乃从之。擢暠监太子于承光宫。中常侍高梵从中单驾出迎太子，时太傅仁乔等疑不欲从，惶惑不知所为。暠乃手剑当车，曰“太子国之储副，人命所系。今常侍来无诏信，何以知非奸邪。今日有死而已”梵辞屈，不敢对，驰命奏之。诏报，太子乃得去。乔退而叹息，愧暠临事不惑。帝亦嘉其持重，称善者良久。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "出为益州刺史。暠素慷慨，好立功立事。在职三年，宣恩远夷，开晓殊俗，岷山杂落皆怀服汉德。其白狼、槃木、唐菆、邛、僰诸国，自前刺史朱辅卒后遂绝。暠至，乃复举种向化。时永昌太守冶铸黄金为文蛇，以献梁冀，暠纠发逮捕，驰传上言，而二府畏懦，不敢案之，冀由是衔怒于暠。会巴郡人服直聚党数百人，自称“天王”，暠与太守应承讨捕，不克，吏人多被伤害。冀因此陷之，传逮暠、承。太尉李固上疏救曰“臣伏闻讨捕所伤，本非暠、承之意，实由县吏惧法畏罪，迫逐深苦，致此不详。比盗贼群起，处处未绝。暠、承以首举大奸，而相随受罪，臣恐沮伤州县纠发之意，更共饰匿，莫复尽心”梁太后省奏，乃赦暠、承罪，免官而已。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "后凉州羌动，以暠为凉州刺史，甚得百姓欢心。被征当迁，吏人诣阙请留之，太后叹曰“未闻刺史得人心若是”乃许之。暠复留一年，迁汉阳太守，戎夷男女送至汉阳界，暠与相揖谢，千里不得乘车。及到郡，化行羌胡，禁止侵掠。迁使匈奴中郎将。时，辽东乌桓反叛，复转辽东太守，乌桓望风率服，迎拜于界上。坐事免归。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "后司隶校尉举暠贤良方正，不应。征拜议郎，迁南郡太守，入为尚书。会匈奴寇并、凉二州，桓帝擢暠为度辽将军。暠到营所，先宣恩信，诱降诸胡，其有不服，然后加讨。羌虏先时有生见获质于郡县者，悉遣还之。诚心怀抚，信赏分明，由是羌胡、龟兹、莎车、乌孙等皆来顺服。暠乃去烽燧，除候望，边方晏然无警。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "入为大司农。延熹四年，迁司徒。推达名臣桥玄、皇甫规等，为称职相。在位三年，年六十一薨。并、凉边人咸为发哀。匈奴闻暠卒，举国伤惜。单于每入朝贺，望见坟墓，辄哭泣祭祀。二子：岱、拂。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "岱字公祖。好学养志。举孝廉、茂才，辟公府，皆不就。公车特征，病卒。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "初，岱与李固子燮同征议郎，燮闻岱卒，痛惜甚，乃上书求加礼于岱。曰“臣闻仁义兴则道德昌，道德昌则政化明，政化明而万姓宁。伏见故处士种岱，淳和达理，耽悦《诗》、《书》，富贵不能回其虑，万物不能扰其心。禀命不永，奄然殂殒。若不槃桓难进，等辈皆已公卿矣。昔先贤既没，有加赠之典，《周礼》盛德，有铭诔之文，而岱生无印绶之荣，卒无官谥之号。虽未建忠效用，而为圣恩所拔，遐迩具瞻，宜有异赏”朝廷竟不能从。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "拂字颖伯。初为司隶从事，拜宛令。时，南阳郡吏好因休沐，游戏市里，为百姓所患。拂出逢之，必下车公谒，以愧其心，自是莫敢出者。政有能名，累迁光禄大夫。初平元年，代荀爽为司空。明年，以地震策免，复为太常。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "李傕、郭汜之乱。长安城溃，百官多避兵冲，拂挥剑而出曰“为国大臣，不能止戈除暴，致使凶贼兵刃向宫，去欲何之”遂战而死。子劭。劭字申甫。少知名。中平末，为谏议大夫。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "大将军何进将诛宦官，召并州牧董卓，至渑池，而进意更狐疑，遣劭宣诏止之。卓不受，遂前至河南。劭迎劳之，因譬令还军。卓疑有变，使其军士以兵胁劭。劭怒，称诏大呼叱之，军士皆披，遂前质责卓。卓辞屈，乃还军夕阳亭。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "及进败，献帝即位，拜劭为侍中。卓既擅权，而恶劭强力，遂左转议郎，出为益、凉二州刺史。会父拂战死，竟不之职。服终，征为少府、大鸿胪，皆辞不受。曰“昔我先父以身徇国，吾为臣子，不能除残复怨，何面目朝觐明主哉”遂与马腾、韩遂及左中郎刘范、谏议大夫马宇共攻李傕、郭汜，以报其仇。与汜战于长平观下，军败，劭等皆死。腾遂还凉州。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "陈球字伯真，下邳淮浦人也。历世著名。父亹，广汉太守。球少涉儒学，善律令。阳嘉中，举孝廉，稍迁繁阳令。时魏郡太守讽县求纳货贿，球不与之，太守怒而挝督邮，欲令逐球。督邮不肯，曰“魏郡十五城，独繁阳有异政，今受命逐之，将致议于天下矣”太守乃止。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "复辟公府，举高第，拜侍御史。是时，桂阳黠贼李研等群聚寇抄，陆梁荆部，州郡懦弱，不能禁，太尉杨秉表球为零陵太守。球到，设方略，期月间，贼虏消散。而州兵朱盖等反，与桂阳贼胡兰数万人转攻零陵。零陵下湿，编木为城，不可守备，郡中惶恐。掾史白遣家避难，球怒曰“太守分国虎符，受任一邦，岂顾妻孥而沮国威重乎。复言者斩”乃悉内吏人老弱，与共城守，弦大木为弓，羽矛为矢，引机发之，远射千馀步，多所杀伤。贼复激流灌城，球辄于内因地势反决水淹贼。相拒十馀日，不能下。会中郎将度尚将救兵至，球募士卒，与尚共破斩朱盖等。赐钱五十万，拜子一人为郎。迁魏郡太守。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "征拜将作大匠，作桓帝陵园，所省巨万以上。迁南阳太守，以纠举豪古，为势家所谤，征诣廷尉抵罪。会赦，归家。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "征拜廷尉。熹平元年，窦太后崩。太后本迁南宫云台，宦者积怨窦氏，遂以衣车载后尸，置城南市舍数日。中常侍曹节、王甫欲用贵人礼殡，帝曰“太后亲立朕躬，统承大业。《诗》云：无德不报，无言不酧。岂宜以贵人终乎”于是发丧成礼。及将葬，节等复欲别葬太后，而以冯贵人配祔。诏公卿大会朝堂，令中常侍赵忠监议。太尉李咸时病，乃扶舆而起，捣椒自随，谓妻子曰“若皇太后不得配食桓帝，吾不生还矣”既议，坐者数百人，各瞻望中官，良久莫肯先言。赵忠曰“议当时定”怪公卿以下各相顾望。球曰“皇太后以盛德良家，母临天下，宜配先帝，是无所疑”忠笑而言曰“陈廷尉宜便操笔”球即下议曰“皇太后自在椒房，有聪明母仪之德。遭时不造，援立圣明，承继宗庙，功烈至重。先帝晏驾，因遇大狱，迁居空宫，不幸早世，家虽获罪，事非太后。今若别葬，诚先天下之望。且冯贵人冢墓被发，骸骨暴露，与贼并尸，魂灵污染，且无功于国，何宜上配至尊”忠省球议，作色俯仰，蚩球曰“陈廷尉建此议甚健”球曰“陈、窦既冤，皇太后无故幽闭，臣常痛心，天下愤叹。今日言之，退而受罪，宿昔之愿”公卿以下，皆从球议。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "李咸始不敢先发，见球辞正，然后大言曰“臣本谓宜尔，诚与臣意合”会者皆为之愧。曹节、王甫复争，以为梁后家犯恶逆，虽葬懿陵，武帝黜废卫后，而以李夫人配食。今窦氏罪深，岂得合葬先帝乎。李咸乃诣阙上疏曰“臣伏惟章德窦后虐害恭怀，安思阎后家犯恶逆，而和帝无异葬之议，顺朝无贬降之文。至于卫后，孝武皇帝身所废弃，不可以为比。今长乐太后尊号在身，亲尝称制，坤育天下，且授立圣明，光隆皇祚。太后以陛下为子，陛下岂得不以太后为母。子无黜母，臣无贬君，宜合葬宣陵，一如旧制”帝省奏，谓曹节等曰“窦氏虽为不道，而太后有德于朕，不宜降黜”节等无复言，于是议者乃定。咸字元贞，汝南人。累经洲郡，以廉干知名，在朝清忠，权幸惮之。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "六年，迁球司空，以地震免。拜光禄大夫，复为廷尉、太常。光和元年，迁太尉，数月，以日食免。复拜光禄大夫。明年，为永乐少府，乃潜与司徒河间刘郃谋诛宦官。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "初，郃兄侍中鯈，与大将军窦武同谋俱死，故郃与球相结。事未及发，球复以书劝郃曰“公出自宗室，位登台鼎，天下瞻望，社稷镇卫，岂得雷同容容无违而已。今曹节等放纵为害，而久在左右，又公兄侍中受害节等，永乐太后所亲知也。今可表徙卫尉阳球为司隶校尉，以次收节等诛之。政出圣主，天下太平，可翘足而待也”又，尚书刘纳以正直忤宦官，出为步兵校尉，亦深劝于郃。郃曰“凶竖多耳目，恐事未会，先受其祸”纳曰“公为国栋梁，倾危不持，焉用彼相邪”郃许诺，亦结谋阳球。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "球小妻，程璜之女，璜用事宫中，所谓程大人也。节等颇得闻知，乃重赂于璜，且胁之。璜惧迫，以球谋告节，节因共白帝曰“郃等常与藩国交通，有恶意。数称永乐声势，受取狼籍。步兵校尉刘纳及永乐少府陈球、卫尉阳球交通书疏，谋议不轨”帝大怒，策免郃，郃与球及刘纳、阳球皆下狱死。球时年六十二。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "子瑀，吴郡太守。瑀弟琮，汝阴太守。弟子珪，沛相。珪子登，广陵太守：并知名。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十六·张王种陈列传第四十六",
    "text": "赞曰：安储遭谮，张卿有请，龚纠便佞，以直为眚。二子过正，埋车堙井。种公自微，临官以威。陈球专议，桓思同归。",
    "chapter_url": "https://duguoxue.com/ershisishi/3369.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "杜根字伯坚，颍川定陵人也。父安，字伯夷，少有志节，年十三入太学，号奇童。京师贵戚慕其名，或遣之书，安不发，悉壁藏之。及后捕案贵戚宾客，安开壁出书，印封如故，竟不离其患，时人贵之。位至巴郡太守，政甚有声。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "根性方实，好绞直。永初元年，举孝廉，为郎中。时和熹邓后临朝，权在外戚。根以安帝年长，宜亲政事，乃与同时郎上书直谏。太后大怒，收执根等，令盛以缣囊，于殿上扑杀之。执法者以根知名，私语行事人使不加力，既而载出城外，根得苏。太后使人检视，根遂诈死，三日，目中生蛆，因得逃窜，为宜城山中酒家保。积十五年，酒家知其贤，厚敬待之。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "及邓氏诛，左右皆言根等之忠。帝谓根已死，乃下诏布告天下，录其子孙。根方归乡里，征诣公车，拜侍御史。初，平原郡吏成翊世亦谏太后归政，坐抵罪，与根俱征，擢为尚书郎，并见纳用。或问根曰“往者遇祸，天下同义，知故不少，何至自苦如此”根曰“周旋民间，非绝迹之处，邂逅发露，祸及知亲，故不为也”顺帝时，稍迁济阴太守。去官还家，年七十八卒。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "翊世字秀明，少好学，深明道术。延光中，中常侍樊丰、帝乳母王圣共谮皇太子，废为济阴王。翊世连上书讼之，又言樊丰、王圣诬罔之状。帝既不从，而丰等陷以重罪，下狱当死，有诏免官归本郡。及济阴王立，是为顺帝，司空张晧辟之。晧以翊世前讼太子之废，荐为议郎。翊世自以其功不显，耻于受位，自劾归。三公比辟，不应。尚书仆射虞诩雅重之，欲引与共参朝政，乃上书荐之，征拜议郎。后尚书令左雄、仆射郭虔复举为尚书。在朝正色，百僚敬之。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "栾巴字叔元，魏郡内黄人也。好道。顺帝世，以宦者给事掖庭，补黄门令，非其好也。性质直，学览经典，虽在中官，不与诸常侍交接。后阳气通畅，白上乞退，擢拜郎中，四迁桂杨太守。以郡处南垂，不闲典训，为吏人定婚姻丧纪之礼，兴立学校，以奖进之。虽干吏卑末，皆课令习读，程试殿最，随能升授。政事明察。视事七年，以病乞骸骨。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "荆州刺史李固荐巴治迹，征拜议郎，守光禄大夫，与杜乔、周举等八人徇行州郡。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "巴使徐州还，再迁豫章太守。郡土多山川鬼怪，小人常破赀产以祈祷。巴素有道术，能役鬼神，乃悉毁坏房祀，剪理奸巫，于是妖异自消。百姓始颇为惧，终皆安之。迁沛相。所在有绩，征拜尚书。会帝崩，营起宪陵。陵左右或有小人坟冢，主者欲有所侵毁，巴连上书苦谏。时梁太后临朝，诏诘巴曰“大行皇帝晏驾有日，卜择陵园，务从省约，茔域所极，裁二十顷，而巴虚言主者坏人冢墓。事既非实，寝不报下，巴犹固遂其愚，复上诽谤。苟肆狂瞽，益不可长”巴坐下狱，抵罪，禁锢还家。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "二十馀年，灵帝即位，大将军窦武、太傅陈蕃辅政，征拜议郎。蕃、武被诛，巴以其党，复谪为永昌太守。以功自劾，辞病不行，上书极谏，理陈、窦之冤。帝怒，下诏切责，收付廷尉。巴自杀。子贺，官至云中太守。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "刘陶字子奇，一名伟，颍川颍阴人，济北贞王勃之后。陶为人居简，不修上节。所与交友，必也同志。好尚或殊，富贵不求合。情趣苟同，贫贱不易意。同宗刘恺，以雅德知名，独深器陶。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "时，大将军梁冀专朝，而桓帝无子，连岁荒饑，灾异数见。陶时游太学，乃上疏陈事曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣闻人非天地无以为生，天地非人无以为灵，是故帝非人不立，人非帝不宁。夫天之与帝，帝之与人，犹头之与足，相须而行也。伏惟陛下年隆德茂，中天称号，袭常存之庆，循不易之制，目不视鸣条之事，耳不闻檀车之声，天灾不有痛于肌肤，震食不即损于圣体，故蔑三光之谬，轻上天之怒。伏念高祖之起，始自布衣，拾暴秦之敞，追亡周之鹿，合散扶伤，克成帝业。功既显矣，勤亦至矣。流福遣祚，至于陛下。陛下既不能增明烈考之轨，而忽高祖之勤，妄假利器，委授国柄，使群丑刑隶，芟刈小民，雕敞诸夏，虐流远近，故天降众异，以戒陛下。陛下不悟，而竞令虎豹窟于麑场，豺狼乳于春囿。斯岂唐咨禹、稷，益典朕虞，议物赋土蒸民之意哉。又今牧守长吏，上下交竟。封豕长蛇，蚕食天下。货殖者为穷冤之魂，贫馁者作饑寒之鬼。高门获东观之辜，丰室罗妖叛之罪。死者悲于窀穸，生者戚于朝野：是愚臣所为咨嗟长怀叹息者也。且秦之将亡，正谏者诛，谀进者赏，嘉言结于忠舌，国命出于谗口，擅阎乐于咸阳，授赵高以车府。权去已而不知，威离身而不顾。古今一揆，成败同势。原陛下远览强秦之倾，近察哀、平之变，得失昭然，祸福可见。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣又闻危非仁不扶，乱非智不救，故武丁得傅说，以消鼎雉之灾，周宣用申、甫，以济夷、厉之荒。窃见故冀州刺史南阳朱穆，前乌桓校尉臣同郡李膺，皆履正清平，贞高绝俗。穆前在冀州，奉宪操平，摧破奸党，扫清万里。膺历典牧守，正身率下，及掌戎马，威扬朔北。斯实中兴之良佐，国家之柱臣也。宜还本朝，挟辅王室，上齐七燿，下镇万国。臣敢吐不时之义于讳言之朝，犹冰霜见日，必至消灭。臣始悲天下之可悲，今天下亦悲臣之愚惑也。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "书奏不省。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "时，有上书言人以货轻钱薄，故致贫困，宜改铸大钱。事下四府群僚及太学能言之士。陶上议曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "圣王承天制物，与人行止，建功则众悦其事，兴戎而师乐其旅。是故灵台有子来之人，武旅有凫藻之士，皆举合时宜，动顺人道也。臣伏读铸钱之诏，平轻重之议，访覃幽微，不遗穷贱，是以藿食之人，谬延逮及。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "盖以为当今之忧，不在于货，在乎民饑。夫生养之道，先食后货。是以先王观象育物，敬授民时，使男不逋亩，女不下机。故君臣之道行，王路之教通。由是言之，食者乃有国之所宝，生民之至贵也。窃见比年已来，良苗尽于蝗螟之口，杼柚空于公私之求，所急朝夕之餐，所患靡盬之事，岂谓钱货之厚薄，铢两之轻重哉。就使当今沙砾化为南金，瓦石变为和玉，使百姓渴无所饮，饑无所食，虽皇、羲之纯德，唐、虞之文明，犹不能以保萧墙之内也。盖民可百年无货，不可一朝有饑，故食为至急也。议者不达农殖之本，多言铸冶之便，或欲因缘行诈，以贾国利。国利将尽，取者争竞，造铸之端于是乎生。盖万人铸之，一人夺之，犹不能给。况今一人铸之，则万人夺之乎。虽以阴阳为炭，万物为铜，役不食之民，使不饑之士，犹不能足无厌之求也。夫欲民殷财阜，要在纸役禁夺，则百姓不劳饵足。陛掀圣灯，愍海内之忧戚，伤天下之艰难，欲铸钱齐货以救其敞，此犹养鱼沸鼎之中，栖鸟烈火之上。水木本鱼鸟之所生也，用之不时，必至焦烂。愿陛下宽锲薄之禁，后冶铸之议，听民庶之谣吟，问路叟之所忧，瞰三光之文耀，视山河之分流。天下之心，国家大事，粲然皆见，无有遗惑者矣。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣尝诵《诗》，至于鸿雁于野之劳，哀勤堵之事，每喟尔长怀，中篇而叹。近听征夫饑劳之声，甚于斯歌。是以追悟四妇吟鲁之忧，始于此乎。见白驹之意，屏营傍徨，不能监寐。伏念当今地广而不得耕，民众而无所食。群小竞进，秉国之位，鹰扬天下，乌抄求饱，吞肌及骨，并释无厌。诚恐卒有役夫穷匠，起于板筑之间，投斤攘臂，登高远呼，使愁怨之民，响应云合，八方分崩，中夏鱼渍。虽方尺之钱。何能有救。其危犹举函牛之鼎，絓纤枯之末，诗人所以眷袒顾之，潸焉出涕者也。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣东野狂暗，不达大义，缘广及之时，对过所问，知必以身脂鼎镬，为天下笑。帝竟不铸钱。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "后陶举孝廉，除顺阳长。县多奸猾，陶到官，宣募吏民有气力勇猛，能以死易生者，不拘亡命奸臧，于是剽轻剑客之徒过晏等十馀人，皆来应募。陶责其先过，要以后效，使各结所厚少年，得数百人，皆严兵待命。于是复案奸轨，所发若神。以病免，吏民思而歌之曰“邑然不乐，思我刘君。何时复来，安此下民”",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "陶明《尚书》、《春秋》，为之训诂。推三家《尚书》及古文，是正文字七百馀事，名曰《中文尚书》。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "顷之，拜侍御史。灵帝宿闻其名，数引纳之。时，巨鹿张角伪托大道，妖惑小民，陶与奉车都尉乐松、议郎袁贡连名上疏言之，曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "圣王以天下耳目为视听，故能无不闻见。今张角支党不可胜计。前司徒杨赐奏下诏书，切敕州郡，护送流民，会赐去位，不复捕录。虽会赦令，而谋不解散。四方私言，云角等窃入京师，觇视朝政，鸟声兽心，私共鸣呼。州郡忌讳，不欲闻之，但更相告语，莫肯公文。宜下明诏，重募角等，赏以国土。有敢回避，与之同罪。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "帝殊不悟，方诏陶次第《春秋》条例。明年，张角反乱，海内鼎沸，帝思陶言，封中陵乡侯，三迁尚书令。以所举将为尚书，难与齐列，乞从冗散，拜侍中。以数切谏，以权臣所惮，徙为京兆尹。到职，当出修宫钱直千万，陶既清贫，而耻以钱买职，称疾不听政。帝宿重陶才，原其罪，征拜谏议大夫。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "是时，天下日危，寇贼方炽，陶忧致崩乱，复上疏曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣闻事之急者不能安言，心之痛者不能缓声。窃见天下前遇张角之乱，后遭边章之寇，每闻羽书告急之声，心灼内忍，四体惊竦。今西羌逆类，私署将帅，皆多段颎时吏，晓习战陈，识知山川，变诈万端。臣常惧其轻出河东、冯翊，抄西军之后，东之函谷，据厄高望。今果已攻河东，恐遂转更豕突上京。如是则南道断绝，车骑之军孤立，关东破胆，四方动摇，威之不来，叫之不应，虽有田单、陈平之策，计无所用。臣前驿马上便宜，急绝诸郡赋调，冀尚可安¨事付主者，留连至今，莫肯求间。今三郡之民皆以奔亡，南出武关，北徙壶谷，冰解风散，唯恐在后。今共存者尚十三四，军吏士民悲愁相守，民有百走退死之心，而无一前斗生之计。西寇浸前，去营咫尺，胡骑分布，已至诸陵。将军张温，天性精勇，而主者旦夕迫促，军无后殿，假令失利，其败不救。臣自知言数见厌，而言不自裁者，以为国安则臣蒙其庆，国危则臣亦先亡也。谨复陈当今要急入事，乞须臾之间，深垂纳省。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "其八事，大较言天下大乱，皆由宦官。宦官事急，共谗陶曰“前张解事发，诏书示以威恩，自此以来，各各改悔。今者四方安静，而陶疾害圣政，专言妖孽。州郡不上，陶何缘知。疑陶与贼通情”于是收陶，下黄门北寺狱，掠按日急。陶自知必死，对使者曰“朝廷前封臣云何。今反受邪谮，恨不与伊、吕同畴，而以三仁为辈”遂闭气而死，天下莫不痛之。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "陶著书数十万言，又作《七曜论》、《匡老子》、《反韩非》、《复孟轲》，及上书言当世便事、条教、赋、奏、书、记、辩疑，凡百馀篇。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "时，司徒东海陈耽，亦以非罪与陶俱死，耽以忠正称，历位三司。光和五年，诏公卿以谣言举刺史、二千石为民蠹害者。时太尉许、司空张济承望内官，受取货赂，其宦者子弟宾客，虽贪污秽浊，皆不敢问，而虚纠边远小郡清修有惠化者二十六人。吏人诣阙陈诉，耽与议郎曹操上言“公卿所举，率党其私，所谓放鸱枭而囚鸾凤”其言忠切，帝以让、济，由是诸坐谣言征者悉拜议郎。宦官怨之，遂诬陷耽死狱中。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "李云字行祖，甘陵人也。性好学，善阴阳。初举孝廉，再迁白马令。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "桓帝延熹二年，诛大将军梁冀，而中常侍单超等五人皆以诛冀功并封列侯，专权选举。又立掖庭民女亳氏为皇后，数月间，后家封者四人，赏赐巨万。是时，地数震裂，众灾频降。云素刚，忧国将危，心不能忍，乃露布上书，移副三府，曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣闻皇后天下母，德配坤灵，得其人则五氏来备，不得其人则地动摇宫。比年灾异，可谓多矣，皇天之戒，可谓至矣。高祖受命，至今三百六十四岁，君期一周，当有黄精代见，姓陈、项、虞、田、许氏，不可令此人居太尉、太傅典兵之官。举厝至重，不可不慎。班功行赏，宜应其实。梁冀虽持权专擅，糯流天下，今以罪行诛，犹召家臣榏杀之耳。而猥封谋臣万户以上，高祖闻之，得无见非。西钡列将，得无解体。孔子曰“帝者，谛也”今官位错乱，小人谄进，财货公行，政化日损，尺一拜用不经御省。是帝欲不谛乎。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "帝得奏震怒，下有司逮云，诏尚书都护剑戟送黄门北寺狱，使中常侍管霸与御史廷尉杂考之。时，弘农五官掾杜众伤云以忠谏获罪，上书愿与云同日死。帝愈怒，遂并下廷尉。大鸿胪陈蕃上疏救云曰“李云所言，虽不识禁忌，干上逆旨，其意归于忠国而已。昔高祖忍周昌不讳之谏，成帝赦朱云腰领之诛。今日杀云，臣恐剖心之讥即议于世矣。故敢触龙鳞，冒昧以请”太常杨秉、洛阳市长沐茂、郎中上官资并上疏请云。帝恚甚，有司奏以为大不敬。诏切责蕃、秉，免归田里。茂、资贬秩二等。时，帝在濯龙池，管霸奏云等事。霸诡言曰“李云野泽愚儒，杜众郡中小吏，出于狂戆，不足加罪”帝谓霸曰“帝欲不谛，是何等语，而常侍欲原之邪”顾使小黄门可其奏，云、众皆死狱中。后冀州刺史贾琮使行部，过祠云墓，刻石表之。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "论曰：礼有五谏，讽为上。若夫托物见情，因文载旨，使言之者无罪，闻之者足以自戒，贵在于意达言从，理归乎正。曷其绞讦摩上，以衒沽成名哉。李云草茅之生，不识失身之义，遂乃露布帝者，班檄三公，至于诛死而不顾，斯岂古之狂也。夫未信而谏，则以为谤己，故说者识其难焉。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "刘瑜字季节，广陵人也。高祖父广陵靖王。父辩，清河太守。瑜少好经学，尤善图谶、天文、历算之术。州郡礼请不就。延熹八年，太尉杨秉举贤良方正，及到京师，上书陈事曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣瑜自念东国鄙陋，得以丰沛枝胤，被蒙复除，不给卒伍。故太尉杨秉知臣窃窥典籍，猥见显举，诚冀臣愚直，有补万一。而秉忠谟不遂，命先朝露。臣在下土，听闻歌谣，骄臣虐政之事，远近呼嗟之音，窃为辛楚，泣血涟如。幸得引录，备答圣问，泄写至情，不敢庸回。诚愿陛下且以须臾之虑，览今往之事，人何为咨嗟，天曷为动变。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "盖诸侯之位，上法四七，垂文炳燿，关之盛衰者也。今中官邪孽，比肩裂土，皆竞立胤嗣，继体传爵，或乞子疏属，或买儿市道，殆乖开国承家之义。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "古者天子一娶九女，娣侄有序，《河图》授嗣，正在九房。今女嬖令色，充积闺帷，皆当盛其玩饰，冗食空宫，劳散精神，生长六疾。此国之费也，生之伤也。且天地之性，阴阳正纪，隔绝其道，则水旱为并。《诗》云“五日为期，六日不詹”。怨旷作歌，仲尼所录。况从幼至长，幽藏殁身。及常侍、黄门，亦广妻娶。怨毒之气，结成妖眚。行路之言，官发略人女，取而复置，转相惊惧。熟不悉然，无缘空生此谤。邹衍匹夫，杞氏匹妇，尚有城崩霜陨之异。况乃群辈咨怨，能无感乎。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "昔秦作阿房，国多刑人。今第舍增多，穷极奇巧，掘山攻石，不避时令。促以严刑，威以正法。民无罪而复入之，民有田而复夺之。州郡官府，各自考事，奸情赇赂，皆为吏饵。民愁郁结，起入贼党，官辄兴兵，诛讨其罪。贫困之民，或有卖其首级以要酧赏，父兄相代残身，妻孥相视分裂。穷之如彼，伐之如此，岂不痛哉。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "又陛下以北辰之尊，神器之宝，而微行近习之家，私幸宦者之舍，宾客市买，熏灼道路，因此暴纵，无所不容。今三公在位，皆博达道艺，而各正诸己，莫或匡益者，非不智也，畏死罚也。惟陛下设置七臣，以广谏道，及开东序金縢史官之书，从尧、舜、禹、汤、文、武致兴之道，远佞邪之人，放郑、卫之声，则政致和平，德感祥风矣。臣悾々推情，言不足采，惧以触忤，征营慑悸。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "于是特诏召瑜问灾咎之征，指事案经谶以对。势政者欲令瑜依违其辞，而更策以它事。瑜复悉心以对，八千馀言，有切于前，帝竟不能用。拜为议郎。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "及帝崩，大将军窦武欲大诛宦官，乃引瑜为侍中，又以侍中尹勋为尚书令，共同谋画。及武败，瑜、勋并被诛。事在《武传》。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "勋字伯元，河南人。从祖睦为太尉，睦孙颂为司徒。勋为人刚毅直方。少时每读书，得忠臣义士之事，未尝不投书而仰叹。自以行不合于当时，不应州郡公府礼命。桓帝时，以有道征，四迁尚书令。延熹中，诛大将军梁冀，帝召勋部分众职，甚有方略，封宜阳乡侯。仆射霍谞，尚书张敬、欧阳参、李伟、虞放、周永，并封亭侯。勋后再迁至九卿，以病免，拜为侍中。八年，中常侍具瑗、左忄官等有罪免，夺封邑，因黜勋等爵。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "瑜诛后，宦官悉焚其上书，以为讹言。子琬，传瑜学，明占候，能著灾异。举方正，不行。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "谢弼字辅宣，东郡武阳人也。中直方正，为乡邑所宗师。建宁二年，诏举有道之士，弼与东海陈敦、玄菟公孙度俱对策，皆除郎中。时，青蛇见前殿，大风拔木，诏公卿以下陈得失。弼上封事曰：",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣闻和气应于有德，妖异生乎失政。上天告谴，则王者思其愆。政道或亏，则奸臣当其罚。夫蛇者，阴气所生。鳞者，甲兵之符也。《鸿范传》曰“厥极弱，时则有蛇龙之孽”又荧惑守亢，裴回不去，法有近臣谋乱，发于左右。不知陛下所与从容帷幄之内，亲信者为谁。宜急斥黜，以消天戒。臣又闻“惟虺惟蛇，女子之祥”。伏惟皇太后定策官闼，授立圣明，《书》云“父子兄弟，罪不相及”窦氏之诛，岂宜咎延太后。幽隔空宫，愁感天心，有如雾露之疾，陛下当何面目以见天下。昔周襄王不能敬事其母，戎狄遂至交侵。孝和皇帝不绝窦后之恩，前世以为美谈。礼为人后者为之子，今以桓帝为父，岂得不以太后为母哉。《援神契》曰“天子行孝，四夷和平”方今边境日蹙，兵革蜂起，自非孝道，何以济之。愿陛下仰慕有虞蒸蒸之化，俯思《凯风》慰母之念。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "臣又闻爵赏之设，必酧庸勋。开国承家，小人勿用。今功臣久外，未蒙爵秩，阿母宠私，乃享大封，大风雨雹，亦由于兹。又故太傅陈蕃，辅相陛下，勤身王室，夙夜匪懈，而见陷群邪，一旦诛灭。其为酷滥，骇动天下，而门生故吏，并离徙锢。蕃身已往，人百何赎。宜还其家属，解除禁网。夫台宰重器，国命所继。今之四公，唯司空刘宠断断守善，馀皆素餐致寇之人，必有折足覆餗之凶。可因灾异，并加罢黜。征故司空王畅，长乐少府李膺，并居政事，庶灾变可消，国祚惟永。臣山薮顽暗，未达国典。策曰“无有所隐”，敢不尽愚，用忘讳忌。伏惟陛下裁其诛罚。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "左右恶其言，出为广陵府丞。去官归家。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "中常侍曹节从子绍为东郡太守，忿疾于弼，遂以它罪收考掠按，死狱中，时人悼伤焉。初平二年，司隶校尉赵廉讼弼忠节，求报其怨魂，乃收绍斩之。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十七·杜栾刘李刘谢列传第四十七",
    "text": "赞曰：邓不明辟，梁不损陵。慊慊栾、杜，讽辞以兴。黄寇方炽，子奇有识。武谋允臧，瑜亦协志。弼忤宦情，云犯时忌，成仁丧己，同方殊事。",
    "chapter_url": "https://duguoxue.com/ershisishi/3370.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "虞诩字升卿，陈国武平人也。祖父经，为郡县狱吏，案法平允，务存宽恕，每冬月上其状，恒流涕随之。尝称曰“东海于公高为里门，而其子定国卒至丞相。吾决狱六十年矣，虽不及于公，其庶几乎。子孙何必不为九卿邪”故字诩曰升卿。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "诩年十二，能通《尚书》。早孤，孝养祖母。县举顺孙，国相奇之，欲以为吏。诩辞曰“祖母九十，非诩不养”相乃止。后祖母终，服阕，辟太尉李脩府，拜郎中。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "永初四年，羌胡反乱，残破并、凉，大将军邓骘以军役方费，事不相赡，欲弃凉州，并力北边，乃会公卿集议。骘曰“譬若衣败，坏一以相补，犹有所完。若不如此，将两无所保”议者咸同。诩闻之，乃说李脩曰“窃闻公卿定策当弃并州，求之愚心，未见其便。先帝开拓土宇，劬劳后定，而今惮小费，举而弃之。凉州既弃，即以三辅为塞。三辅为塞，则园陵单外。此不可之甚者也。喭曰：关西出将，关东出相。观其习兵壮勇，实过余州。今羌胡所以不敢入据三辅，为心腹之害者，以凉州在后故也。其土人所以推锋执锐，无反顾之心者，为臣属于汉故也。若弃其境域，徙其人庶，安土重迁，必生异志。如使豪雄相聚，席卷而东，虽贲、育为卒，太公为将，犹恐不足当御。议者喻以补衣犹有所完，诩恐其疽食侵淫而无限极。弃之非计”脩曰“吾意不及此。微子之言，几败国事。然则计当安出”诩曰“今凉土扰动，人情不安，窃忧卒然有非常之变。诚宜令四府九卿，各辟彼州数人，其牧守令长子弟皆除为冗官，外以劝厉，答其功勤，内以拘致，防其邪计”脩善其言，更集四府，皆从诩议。于是辟西州豪桀为掾属，拜牧守长吏子弟为郎，以安慰之。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "邓骘兄弟以诩异其议，因此不平，欲以吏法中伤诩。后朝歌贼甯季等数千人攻杀长吏，屯聚连年，州郡不能禁，乃以诩为朝歌长。故旧皆吊诩曰“得朝歌何衰”诩笑曰“志不求易，事不避难，臣之职也。不遇槃根错节何以别利器乎”始到，谒河内太守马棱。棱勉之曰“君儒者，当谋谟庙堂，反在朝歌邪”诩曰“初除之日，士大夫皆见吊勉。以诩讠寿之，知其无能为也。朝歌者，韩、魏之郊，背太行，临黄河，去敖仓百里，而青、冀之人流亡万数。贼不知开仓招众，劫库兵，守城皋，断天下右臂，此不足忧也。今其众新盛，难与争锋。兵不厌权，愿宽假辔策，勿令有所拘阂而已”及到官，设令三科以募求壮士，自掾史以下各举所知，其攻劫者为上，伤人偷盗者次之，带丧服而不事家业为不。收得百馀人，诩为飨会，悉贳其罪，使入贼中，诱令劫掠，乃伏兵以待之，遂杀贼数百人。又潜遣贫人能缝者。佣作贼衣，以采綖缝其裾为帜，有出市里者，吏辄禽之。贼由是骇散，咸称神明。迁怀令。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "后羌寇武都，邓太后以诩有将帅之略，迁武都太守，引见嘉德殿，厚加赏赐。羌乃率众数千，遮诩于陈仓、崤谷，诩即停军不进，而宣言上书请兵，须到当发。羌闻之，乃分抄傍县，诩因其兵散，日夜进道，兼行百馀里。令吏士各作两灶，日增倍之，羌不敢逼。或问曰“孙膑减灶而君增之。兵法日行不过三十里，以戒不虞，而今日且二百里。何也”诩曰“虏众多，吾兵少。徐行则易为所及，速进则彼所不测。虏见吾灶日增，必谓郡兵来迎。众多行速，必惮追我。孙膑见弱，吾今示强，势有不同故也”",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "既到郡，兵不满三千，而羌众万馀，攻围赤亭数十日。诩乃令军中，使强弩勿发，而潜发小弩。羌以为矢力弱，不能至，并兵急攻。诩于是使二十强弩共射一人，发无不中，羌大震，退。诩因出城奋击，多所伤杀。明日悉陈其兵众，令从东郭门出，北郭门入，贸易衣服，回转数周。羌不知其数，更相恐动。诩计贼当退，乃潜遣五百馀人于浅水设伏，候其走路。虏果大奔，因掩击，大破之，斩获甚众，贼由是败散，南入益州。诩乃占相地势，筑营壁百八十所，招还流亡，假赈贫人，郡遂以安。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "先是，运道艰险，舟车不通，驴马负载，僦五致一。诩乃自将吏士，案行川谷，自沮至下辩数十里中，皆烧石剪木，开漕船道，以人僦直雇借佣者，于是水运通利，岁省四千馀万。诩始到郡，户裁盈万。及绥聚荒馀，招还流散，二三年间，遂增至四万馀户，盐米丰贱，十倍于前。坐法免。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "永建元年，代陈禅为司隶校尉。数月间，奏太傅冯石、太尉刘熹、中常侍程璜、陈秉、孟生、李闰等，百官侧目，号为苛刻。三公劾奏诩盛夏多拘系无辜，为吏人患。诩上书自讼曰“法禁者俗之堤防，刑罚者人之衔辔。今州曰任郡，郡曰任县，更相委远，百姓怨穷，以苟容为贤，尽节为愚。臣所发举，臧罪非一，二府恐为臣所奏，遂加诬罪。臣将从史鱼死，即以尸谏耳”顺帝省其章，乃为免司空陶敦。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "时，中常侍张防特用权势，每请托受取，诩辄案之，而屡寝不报。诩不胜其愤，乃自系廷尉，奏言曰“昔孝安皇帝任用樊丰，遂交乱嫡统，几亡社稷。今者张防复弄威柄，国家之祸将重至矣。臣不忍与防同朝，谨自系以闻，无令臣袭杨震之迹”书奏，防流涕诉帝，诩坐论输左校。防必欲害之，二日之中，传考四狱。狱吏劝诩自引，诩曰“宁伏欧刀以示远近”宦者孙程、张贤等知诩以忠获罪，乃相率奏乞见。程曰“陛下始与臣等造事之时，常疾奸臣，知其倾国。今者即位而复自为，何以非先帝乎。司隶校尉虞诩为陛下尽忠，而更被拘系。常侍张防臧罪明正，反构忠良。今客星守羽林，其占宫中有奸臣。宜急收防送狱，以塞天变。下诏出诩，还假印绶”时，防立在帝后，程乃叱防曰“奸臣张防，何不下殿”防不得已，趋就东箱。程曰“陛下急收防，无令从阿母求请”帝问诸尚书，尚书贾朗素与防善，证诩之罪。帝疑焉，谓程曰“且出，吾方思之”于是诩子顗与门生百馀人，举幡候中常侍高梵车，叩头流血，诉言枉状。梵乃入言之，防坐徙边，贾朗等六人或死或黜，即日赦出诩。程复上书陈诩有大功，语甚切激。帝感悟，复征拜议郎。数日，迁尚书仆射。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "是时，长吏、二千石听百姓嫡罚者输赎，号为“义钱”，托为贫人储，而守令因以聚敛。诩上疏曰“元年以来，贫百姓章言长吏受取百万以上者，匈匈不绝，谪罚吏人至数千万，而三公、刺史少所举奏。寻永平、章和中，州郡以走卒钱给贷贫人。司空劾案，州及郡县皆坐免黜。今宜遵前典，蠲除权制”于是诏书下诩章，切责州郡。谪罚输赎自此而止。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "先是，宁阳主簿诣阙，诉其县令之枉，积六七岁不省。主簿乃上书曰“臣为陛下子，陛下为臣父。臣章百上，终不见省，臣岂可北诣单于以告怨乎”帝大怒，持章示尚书，尚书遂劾以大逆。诩驳之曰“主簿所讼，乃君父之怨。百上不达，是有司之过。愚蠢之人，不足多诛”帝纳诩言，答之而已。诩因谓诸尚书曰“小人有怨，不远千里，断发刻肌，诣阙告诉，而不为理，岂臣下之义。君与浊长吏何亲，而与怨人何仇乎”闻者皆惭。诩又上言“台郎显职，仕之通阶。今或一郡七八，或一州无人。宜令均平，以厌天下之望”及诸奏议，多见从用。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "诩好刺举，无所回容，数以此忤权戚，遂九见谴考，三遭刑罚，而刚正之性，终老不屈。永和初，迁尚书令，以公事去官。朝廷思其忠，复征之，会卒。临终，谓其子恭曰“吾事君直道，行己无愧，所悔者为朝歌长时杀贼数百人，其中何能不有冤者。自此二十馀年，家门不增一口，斯获罪于天也”",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "恭有俊才，官至上党太守。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "傅燮字南容，北地灵州人也。本字幼起，慕南容三复白珪，乃易字焉。身长八尺，有威容。少师事太尉刘宽。再举孝廉。闻所举郡将丧，乃弃官行服。后为护军司马，与左中郎将皇甫嵩俱讨贼张角。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "燮素疾中官，既行，因上疏曰：",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "臣闻天下之祸，不由于外，皆兴于内。是故虞舜升朝，先除四凶，然后用十六相。明恶人不去，则善人无由进也。今张角起于赵、魏，黄巾乱于六州。此皆衅发萧墙，而祸延四海者也。臣受戎任，奉辞伐罪，始到颍川，战无不克。黄巾虽盛，不足为庙堂忧也。臣之所惧，在于治水不自其源，末流弥增其广耳。陛下仁德宽容，多所不忍，故阉竖弄权，忠臣不进。诚使张角枭夷，黄巾变服，臣之所忧，甫益深耳。何者。夫邪正之人不宜共国，亦犹冰炭不可同器。彼知正人之功显，而危亡之兆见，皆将巧辞饰说，共长虚伪。夫孝子疑于屡至，市虎成于三夫。若不详察真伪，忠臣将复有杜邮之戮矣。陛下宜思虞舜四罪之举，速行谗佞放殛之诛，则善人思进，奸凶自息。臣闻忠臣之事君，犹孝子之事父也。子之事父，焉得不尽其情。使臣身备鈇钺之戮，陛下少用其言，国之福也。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "书奏，宦者赵忠见而忿恶。及破张角，燮功多当封，忠诉谮之，灵帝犹识燮言，得不加罪，竟亦不封，以为安定都尉。以疾免。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "后拜议郎。会西羌反，边章、韩遂作乱陇右，征发天下。役赋无已。司徒崔烈以为宜弃凉州。诏会公卿百官，烈坚执先议。燮厉言曰“斩司徒，天下乃安”尚书郎杨赞奏燮廷辱大臣。帝以问燮。燮对曰：",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "昔冒顿至逆也，樊哙为上将，愿得十万众横行匈奴中，愤激思奋，未失人臣之节，顾计当从与不耳，季布犹曰“哙可斩也”今凉州天下要冲，国家藩卫。高祖初兴，使郦商别定陇右。宗世拓境，列置四郡，议者以为断匈奴右臂。今牧御失和，使一州叛逆，海内为之骚动，陛下卧不安寝。烈为宰相，不念为国思所以弭之之策，乃欲割弃一方万里之土，臣窃惑之。若使左衽之虏得居此地，士劲甲坚，因以为乱，此天下之至虑，社稷之深忧也。若烈不知之，是极蔽也。知而故言，是不忠也。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "帝以燮议。由是朝廷重其方格，每公卿有缺，为众议所归。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "顷之，赵忠为车骑将军，诏忠论讨黄巾之功，执金吾甄举等谓忠曰“傅南容前在东军，有功不侯，故天下失望。今将军亲当重任，宜进贤理屈，以副众心”忠纳其言，遣弟城门校尉延致殷勤。延谓燮曰“南容少答我常侍，万户侯不足得也”燮正色拒之曰“遇与不遇，命也。有功不论，时也。傅燮岂求私赏哉”忠愈怀恨，然惮其名，不敢害。权贵亦多疾之，是以不得留，出为汉阳太守。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "初，郡将范津明知人，举燮孝廉。及津为汉阳，与燮交代，合符而去，乡邦荣之。津字文渊，南阳人。燮善恤人，叛羌怀其恩化，并来降附，乃广开屯田，列置四十馀营。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "时，刺史耿鄙委任治中程球，球为通奸利，士人怨之。中平四年，鄙率六郡兵讨金城贼王国、韩遂等。燮知鄙失众，必败，谏曰：",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "使君统政日浅，人未知数。孔子曰“不教人战，是谓弃之”今率不习之人，越大陇之阻，将十举十危，而贼闻大军将至，必万人一心。边兵多勇，其锋难当，而新合之众，上下未和，万一内变，虽悔无及。不若息军养德，明赏必罚。贼得宽挺，必谓我怯，群恶争势，其离可必。然后率已教之人，讨已离之贼，其功可坐而待也。今不为万全之福，而就必危之祸，窃为使君不取。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "鄙不从。行至狄道，果有反者，先杀程球，次害鄙，贼遂进围汉阳。城中兵少粮尽，燮犹固守。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "时，北地胡骑数千随贼攻郡，皆夙怀燮恩，共于城外叩头，求送燮归乡里。子幹年十三，从在官舍。知燮性刚，有高义，恐不能屈志以免，进谏曰“国家昏乱，遂令大人不容于朝。今天下已叛，而兵不足自守，乡里羌胡先被恩德，欲令弃郡而归，愿必许之。徐至乡里，率厉义徒，见有道而辅之，以济天下”言未终，燮慨然而叹，呼幹小子曰“别成，汝知吾必死邪。盖圣达节，次守节。且殷纣之暴，伯夷不食周粟而死，仲尼称其贤。今朝廷不甚殷纣，吾德亦岂绝伯夷。世乱不能养浩然之志，食禄又欲避其难乎。吾行何之，必死如此。汝有才智，勉之勉之。主簿杨会，吾之程婴也”幹哽咽不能复言，左右皆泣下。王国使故酒泉太守黄衍说燮曰“成败之事，已可知矣。先起，上有霸王之业，下成伊、吕之勋。天下非复汉有，府君宁有意为吾属师乎”燮案剑叱衍曰“若剖符之臣，反为贼说邪”遂麾左右进兵，临阵战殁。谥曰壮节侯。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "幹知名，位至扶风太守。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "盖勋字元固，敦煌广至人也。家世二千石。初举孝廉，为汉阳长史。时，武威太守倚恃权势，恣行贪横，从事武都苏正和案致其罪。凉州刺史梁鹄畏惧贵戚，欲杀正和以免其负，乃访之于勋。勋素与正和有仇，或劝勋可因此报隙。勋曰“不可。谋事杀良，非忠也。乘人之危，非仁也”乃谏鹄曰“夫绁食鹰鸢欲其鸷，鸷而亨之，将何用哉”鹄从其言。正和喜于得免，而诣勋求谢。勋不见，曰“吾为梁使君谋，不为苏正和也”怨之如初。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "中平元年，北地羌胡与边章等寇乱陇右，刺史左昌因军兴新盗数千万。勋固谏，昌怒，乃使勋别屯阿阳以拒贼锋，欲因军事罪之，而勋数有战功。边章等遂攻金城，杀郡守陈懿，勋劝昌救之，不从。边章等进围昌于冀，昌惧而召勋。勋初与从事辛曾、孔常俱屯阿阳，及昌檄到，曾等疑不肯赴。勋怒曰“昔庄贾后期，穰苴奋剑。今之从事，岂重于古之监军哉”曾等惧而从之。勋即率兵救昌。到，乃诮让章等，责以背叛之罪。皆曰“左使君若早从君言，以兵临我，庶可自改。今罪已重，不得降也”乃解围而去。昌坐断盗征，以扶风宋枭代之。枭患多寇叛，谓勋曰“凉州寡于学术，故屡致反暴。今欲多写《孝经》，令家家习之，庶或使人知义”勋谏曰“昔太公封齐，崔杼杀君。伯禽侯鲁，庆父篡位。此二国岂乏学者。今不急静难之术，遽为非常之事，既足结怨一州，又当取笑朝廷，勋不知其可也”枭不从，遂奏行之。果被诏书诘责，坐以虚慢征。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "时，叛羌围护羌校尉夏育于畜官，勋与州郡合兵救育，至狐槃，为羌所破。勋收馀众百馀人，为鱼丽之陈。羌精骑夹攻之急，士卒多死。勋被三创，坚不动，乃指木表曰“必尸我于此”句就种羌滇吾素为勋所厚，乃以兵扞众曰“盖长史贤人，汝曹杀之者为负天”勋仰骂曰“死反虏，汝何知，促来杀我”众相视而惊。滇吾下马与勋，勋不肯上，遂为贼所执。羌戎服其义勇，不敢加害，送还汉阳。后刺史杨雍即表勋领汉阳太守。时人饑，相渔食，勋调谷禀之，先出家粮以率众，存活者千馀人。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "后去官，征拜讨虏校尉。灵帝召见，问“天下何苦而反乱如此”勋曰“幸臣子弟扰之”时宦者上军校尉蹇硕在坐，帝顾问硕，硕惧，不知所对，而以此恨勋。帝又谓勋曰“吾已陈师于平乐观，多出中藏财物以饵士，何如”勋曰“臣闻先王燿德不观兵。今寇在远而设近陈，不足昭果毅，秪黩武耳”帝曰“善。恨见君晚，群臣初无是言也”",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "勋时与宗正刘虞、佐军校尉袁绍同典禁兵。勋谓虞、绍曰“吾仍见上，上甚聪明，但拥蔽于左右耳。若共并力诛嬖幸，然后征拔英俊，以兴汉室，功遂身退，岂不快乎”虞、绍亦素有谋，因相连结，未及发，而司隶校尉张温举勋为京兆尹。帝方欲延接勋，而蹇硕等心惮之，并劝从温奏，遂拜京兆尹。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "时，长安令杨党，父为中常侍，恃势贪放，勋案得其臧千馀万。贵戚咸为之请，勋不听，具以事闻，并连党父，有诏穷案，威震京师。时小黄门京兆高望为尚药监，幸于皇太子，太子因蹇硕属望子进为孝廉，勋不肯用。或曰“皇太子副主，望其所爱，硕帝之宠臣，而子违之，所谓三怨成府者也”勋曰“选贤所以报国也，非贤不举，死亦何悔”勋虽在外，每军国密事，帝常手诏问之。数加赏赐，甚见亲信，在朝臣右。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "及帝崩，董卓废少帝，杀何太后，勋与书曰“昔伊尹、霍光权以立功，犹可寒心，足下小丑，何以终此。贺者在门，吊者在庐，可不慎哉”卓得书，意甚惮之。征为议郎。时，左将军皇甫嵩精兵三万屯扶风，勋密相要结，将以讨卓。会嵩亦被征，勋以众弱不能独立，遂并还京师。自公卿以下，莫不卑下于卓，唯勋长揖争礼，见者皆为失色。卓问司徒王允曰“欲得快司隶校尉。谁可作者”允曰“唯有盖京兆耳”卓曰“此人明智有馀，然不可假以雄职”乃以为越骑校尉。卓又不欲令久典禁兵，复出为颍川太守。未及至郡，征还京师。时，河南尹朱俊为卓陈军事。卓折俊曰“我百战百胜，决之于心，卿勿妄说，且污我刀”勋曰“昔武丁之明，犹求箴谏，况如卿者，而欲杜人之口乎”卓曰“戏之耳”勋曰“不闻怒言可以为戏”卓乃谢俊。勋虽强直不屈，而内厌于卓，不得意，疽发背卒，时年五十一。遗令勿受卓赙赠，卓欲外示宽容，表赐东园秘器帽襚，送之如礼。葬于安陵。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "子顺，官至永阳太守。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "臧洪字子源，广陵射阳人也。父旻，有干事才。熹平元年，会稽妖贼许昭起兵句章，自称“大将军”，立其父生为越王，攻破城邑，众以万数。拜旻扬州刺史。旻率丹阳太守陈夤击昭，破之。昭遂复更屯结，大为人患。旻等进兵。连战三年，破平之，获昭父子，斩首数千级。迁旻为使匈奴中郎将。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "洪年十五，以父功拜童子郎，知名太学。洪体貌魁梧，有异姿。举孝廉，补即丘长。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "中平末，弃官还家，太守张超请为功曹。时，董卓弑帝，图危社稷。洪说超曰“明府历世受恩，兄弟并据大郡。今王室将危，贼臣虎视，此诚义士效命之秋也。今郡境尚全，吏人殷富，若动桴鼓，可得二万人。以此诛除国贼，为天下唱义，不亦宜乎”超然其言，与洪西至陈留，见兄邈计事。邈先谓超曰“闻弟为郡，委政臧洪，洪者何如人”超曰“臧洪海内奇士，才略智数不比于超矣”邈即引洪与语，大异之。乃使诣兖州刺史刘岱、豫州刺史孔亻由，遂皆相善。邈既先有谋约，会超至，定议，乃与诸牧守大会酸枣。设坛场，将盟，既而更相辞让，莫敢先登，咸共推洪。洪乃摄衣升坛，操血而盟曰“汉室不幸，皇纲失统，贼臣董卓，乘衅纵害，祸加至尊，毒流百姓。大惧沦丧社稷，剪覆四海。兖州刺史岱、豫州刺史亻由、陈留太守邈、东郡太守瑁、广陵太守超等，纠合义兵，并赴国难。凡我同盟，齐心一力，以致臣节，陨首丧元，必无二志。有渝此盟，俾坠其命，无克遗育。皇天后土，祖宗明灵，实皆鉴之”洪辞气慷慨，闻其言者，无不激扬。自是之后，诸军各怀迟疑，莫适先进，遂使粮储单竭，兵众乖散。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "时，讨虏校尉公孙瓒与大司马刘虞有隙，超乃遣洪诣虞，共谋其难。行至河间而值幽、冀交兵，行涂阻绝，因寓于袁绍。绍见洪，甚奇之，与结友好，以洪领青州刺史。前刺史焦和好立虚誉，能清谈。时黄巾群贼处处飙起，而青部殷实，军革尚众。和欲与诸同盟西赴京师，未及得行。而贼已屠城邑。和不理戎警，但坐列巫史，萗祷群神。又恐贼乘冻而过，命多作陷冰丸，以投于河。众遂溃散，和亦病卒。洪收抚离叛，百姓复安。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "在事二年，袁绍惮其能，徙为东郡太守，都东武阳。时曹操围张超于雍丘，甚危急。超谓军吏曰“今日之事，唯有臧洪必来救我”或曰“袁、曹方穆，而洪为绍所用，恐不能败好远来，违福取祸”超曰“子源天下义士，终非背本者也，或见制强力，不相及耳”洪始闻超围，乃徒跣号泣，并勒所领，将赴其难。自以众弱，以绍请兵，而绍竟不听之，超城遂陷，张氏族灭。洪由是怨绍，绝不与通。绍兴兵围之，历年不下，使洪邑人陈琳以书譬洪，示其祸福，责以恩义。洪答曰：",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "隔阔相思，发于寤寐。相去步武，而趋舍异规，其为怆恨，胡可胜言。前日不遗，比辱雅况，述叙祸福，公私切至。以子之才，穷该典籍，岂将暗于大道，不达馀趣哉。是以损弃翰墨，一无所酧，亦冀遥忖褊心，粗识鄙性。重获来命，援引纷纭，虽欲无对，而义笃其言。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "仆小人也，本乏志用，中因行役，特蒙倾盖，恩深分厚，遂窃大州，宁乐今日自还接刃乎。每登城临兵，观主人之旗鼓，瞻望帐幄，感故友人周旋，抚弦搦矢，不觉涕流之覆面也。何者。自以辅佐主人，无以为悔。主人相接，过绝等伦。受任之初，志同大事，埽清寇逆，共尊王室。岂悟本州被侵，郡将遘厄，请师见拒，辞行被拘，使洪故君，遂至沦灭。区区微节，无所获申，岂得复全交友之道，重亏忠孝之名乎。所以忍悲挥戈，收泪告绝。若使主人少垂古人忠恕之情，来者侧席，去者克己，则仆抗季札之志，不为今日之战矣。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "昔张景明登坛喢血，奉辞奔走，卒使韩牧让印，主人得地。后但以拜章朝主，赐爵获传之故，不蒙观过之贷，而受夷灭之祸。吕奉先讨卓来奔，请兵不获，告去何罪，复见斫刺。刘子璜奉使逾时，辞不获命，畏君怀亲，以诈求归，可谓有志忠孝，无损霸道，亦复僵尸麾下，不蒙亏除。慕进者蒙荣，违意者被戮，此乃主人之利，非游士之愿也。是以鉴戒前人，守死穷城，亦以君子之违，不适敌国故也。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "足下当见久围不解，救兵未至，感婚姻之义，推平生之好，以为屈节而苟生，胜守义而倾覆也。昔晏婴不降志于白刃，南史不曲笔以求存，故身传图象，名垂后世。况仆据金城之固，驱士人之力，散三年之畜以为一年之资，匡困补乏，以悦天下，何图筑室反耕哉。但惧秋风扬尘，伯珪马首南向，张扬、飞燕旅力作难，北鄙将告倒悬之急，股肱奏乞归之记耳。主人当鉴戒曹辈，反旌退师，何宜久辱盛怒，暴威于吾城之下哉。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "足下讥吾恃黑山以为救，独不念黄巾之合从邪。昔高祖取彭越于巨野，光武创基兆于绿林，卒能龙飞受命，中兴帝业。苟可辅主兴化，夫何嫌哉。况仆亲奉玺书，与之从事。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "行矣孔璋。足下徼利于境外，臧洪投命于君亲。吾子托身于盟主，臧洪策名于长安。子谓馀身死而名灭，仆亦笑子生死而无闻焉。本同末离，怒力努力，夫复何言。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "绍见洪书，知无降意，增兵急攻。城中粮尽，外无援救，洪自度不免，呼吏士谓曰“袁绍无道，所图不轨，且不救洪郡将，洪于大义，不得不死。念诸君无事，空与此祸，可先城未破，将妻子出”将吏皆垂泣曰“明府之于袁氏，本无怨隙，今为郡将之故，自致危困，吏人何忍当舍明府去也”初尚掘鼠，煮筋角，后无所复食，主簿启内厨米三斗，请稍为饘粥，洪曰“何能独甘此邪”使为薄糜，遍班士众。又杀其爱妾，以食兵将。兵将咸流涕，无能仰视。男女七八十人相枕而死，莫有离叛。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "城陷，生执洪。绍盛帷慢，大会诸将见洪。谓曰“臧洪何相负若是。今日服未”洪据地瞋目曰“诸袁事汉，四世五公，可谓受恩。今王室衰弱，无扶翼之意，而欲因际会，觖望非冀，多杀忠良，以立奸威。洪亲见将军呼张陈留为兄，则洪府君亦宜为弟，而不能同心戮力，为国除害，坐拥兵众，观人屠灭。惜洪力劣，不能推刃为天下报仇，何谓服乎”绍本爱洪，意欲屈服赦之，见其辞切，知终不为用，乃命杀焉。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "洪邑人陈容，少为诸生，亲慕于洪，随为东郡丞。先城未败，洪使归绍。时，容在坐，见洪当死，起谓绍曰“将军举大事，欲为天下除暴，而专先诛忠义，岂合天意。臧洪发举为郡将，奈何杀之”绍惭，使人牵出，谓曰“汝非臧洪畴，空复尔为”容顾曰“夫仁义岂有常所，蹈之则君子，背之则小人。今日宁与臧洪同日死，不与将军同日生也”遂复见杀。在绍坐者，无不叹息，窃相谓曰“如何一日戮二烈士”",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "先是，洪遣司马二人出，求救于吕布。比还，城已陷，皆赴敌死。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "论曰：雍丘之围，臧洪之感愤壮矣。想其行跣且号，束甲请举，诚足怜也。夫豪雄之所趣舍，其与守义之心异乎。若乃缔谋连衡，怀诈算以相尚者，盖惟利势所在而已。况偏城既危，曹、袁方穆，洪徒指外敌之衡，以纾倒县之会。忿悁之师，兵家所忌。可谓怀哭秦之节，存荆则未闻也。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十八·虞傅盖臧列传第四十八",
    "text": "赞曰：先零扰疆，邓、崔弃凉。诩、燮令图，再全金方。盖勋抗董，终然允刚。洪怀偏节，力屈志扬。",
    "chapter_url": "https://duguoxue.com/ershisishi/3371.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "张衡字平子，南阳西鄂人也。世为著姓。祖父堪，蜀郡太守。衡少善属文，游于三辅，因入京师，观太学，遂通《五经》，贯六艺。虽才高于世，而无骄尚之情。常从容淡静，不好交接俗人。永元中，举孝廉不行，连辟公府不就。时天下承平日久，自王侯以下，莫不逾侈。衡乃拟班固《两都》，作《二京赋》，因以讽谏。精思傅会，十年乃成。文多，故不载。大将军邓骘奇其才，累召不应。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "衡善机巧，尤致思于天文、阴阳、历算。常耽好《玄经》，谓崔瑷曰“吾观《太玄》，方知子云妙极道数，乃与《五经》相拟，非徒传记之属，使人难论阴阳之事，汉家得天下二百岁之书也。复二百岁，殆将终乎。所以作者之数，必显一世，常然之符也。汉四百岁，《玄》其兴矣”安帝雅闻衡善术学，公车特征拜郎中，再迁为太史令。遂乃研核阴阳，妙尽璇机之正，作浑天仪，著《灵宪》、《算罔论》，言甚详明。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "顺帝初，再转，复为太史令。衡不慕当世，所居之官，辄积年不徙。自去史职，五载复还，乃设客问，作《应闲》以见其志云：",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "有闲馀者曰：盖闻前哲首务，务于下学上达，佐国理民，有云为也。朝有所闻，则夕行之，立功立事，式昭德音。是故伊伊思使君为尧、舜，而民处唐、虞，彼岂虚言而已哉，必旌厥素尔。咎单、巫咸，实守王家，申伯、樊仲，实干周邦，服衮而朝，介圭作瑞。厥迹不朽，垂烈后昆，不亦丕欤。且学非以要利，而富贵萃之。贵以行令，富以施惠，惠施令行，故《易》称以“大业”。质以文美，实由华兴，器赖雕饰为好，人以舆服为荣。吾子性德体道，笃信安仁，约已博艺，无坚不钻，以思世路，斯何远矣。曩滞日官，今又原之。虽老氏曲全，进道若退，然行亦以需。必也学非所用，术有所仰，故临川将济，而舟楫不存焉。徒经思天衢，内昭独智，固合理民之式也。故尝见谤于鄙儒。深厉浅揭，随时为义，曾何贪于支离，而习其孤技邪。参轮可使自转，木雕犹能独飞，已垂翅而还故栖，盍亦调其机而铦诸。昔有文王，自求多福。人生在勤，不索何获。曷若卑体屈己，美言以相克。鸣于乔木，乃金声而玉振之。用后勋，雪前吝，婞很不柔，以意谁靳也。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "应之曰：是何观同而见异也。君子不患位之不尊，而患德之不崇。不耻禄之不夥，而耻智之不博。是故艺可学，而行可力也。天爵高悬，得之在命，或不速而自怀，或羡旃而不臻，求之无益，故智者面而不思。阽身以徼幸，固贪夫之所为，未得而豫丧也。枉尺直寻，议者讥之，盈欲亏志，孰云非羞。于心有猜，则簋飧馔餔犹不屑餐，旌瞀以之。意之无疑，则兼金盈百而不嫌辞，孟轲以之。士或解裋褐而袭黼黻，或委臿筑而据文轩者，度德拜爵，量绩受禄也。输力致庸，受必有阶。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "浑元初基，灵轨未纪，吉凶纷错，人用朣朦。黄帝为斯深惨。有风后者，是焉亮之，察三辰于上，迹祸福乎下，经纬历数，然后天步有常，则风后之为也。当少吴清阳之末，实或乱德，人神杂扰，不可方物，重黎又相颛顼而申理之，日月即次，则重黎之为也。人各有能，因艺授任，鸟师别名，四叔三正，官无二业，事不并济。昼长则宵短，日南则景北。天且不堪兼，况以人该之。夫玄龙，迎夏则陵云而奋鳞，乐时也。涉冬则淈泥而潜蟠，避害也。公旦道行，故制典礼以尹天下，惧教诲之不从，有人之不理。仲尼不遇，故论《六经》以俟来辟，耻一物之不知，有事之无范。所考不齐，如何可一。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "夫战国交争，戎车竞够，君若缀旒，人无所丽。浊武县缒而秦伯退师，鲁连系箭而聊城柝。从往则合，横来则离，安危无常，要在说夫。咸以得人为枭，失士为尤。故樊哙披帷，入见高祖。高祖踞洗，以对郦生。当此之会，乃鼋鸣而鳖应也。故能同心戮力，勤恤人隐，奄受区夏，遂定帝位，皆谋臣之由也。故一介之策，各有攸建，子长谍之，烂然有第。夫女魃北而应龙翔，洪鼎声而军容息。溽暑至而鹑火栖，寒冰沍而鼋鼍蛰。今也，皇泽宣洽，海外混同，万方亿丑，并质共剂，若修成之不暇，尚何功之可立。立事有三，言为下列。下列且不可庶矣，奚冀其二哉。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "于兹搢绅如云，儒士成林，及津者风摅，失涂者幽僻，遭遇难要，趋偶为幸。世易俗异，事执舛殊，不能通其变，而一度以揆之，斯契船而求剑，守株而伺兔也。冒愧逞愿，必无仁以继之，有道者所不履也。越王勾践事此，故厥绪不永。捷径邪至，我不忍以投步。干进苟容，我不忍以歙肩。虽有犀舟劲楫，犹人涉卬否，有须者也。姑亦奉顺敦笃，守以忠信，得之不休，不获不吝。不见是而不惛，居下位而不忧，允上德之常服焉。方将师天老而友地典，与之乎高睨而大谈，孔甲且不足慕，焉称殷彭及周聃。与世殊技，固孤是求。子忧朱泙曼之无所用，吾恨轮扁之无所教也。子睹木雕独飞，愍我垂翅故栖，吾感去蛙附鸱，悲尔先笑而后号也。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "斐豹以毙督燔书，礼至以掖国作铭。弦高以牛饩退敌，墨翟以萦带全城。贯高以端辞显义，苏武以秃节效贞。蒱且以飞矰逞巧，詹何以沈钩致精。弈秋以棋局取誉，王豹以清讴流声。仆进不能参名于二立，退又不能群彼数子。愍《三坟》之既穨，惜《八索》之不理。庶前训之可钻，聊朝隐乎柱史。且韫椟以待价，踵颜氏以行止。曾不慊夫晋、楚，敢告诚于知己。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "阳嘉元年，夏造候风地动仪。以精铜铸成，员径八尺，合盖隆起，形似酒尊，饰以篆文山龟鸟兽之形。中有都柱，傍行八道，施关发机。外有八龙，首衔铜丸，下有蟾蜍，张口承之。其牙机巧制，皆隐在尊中，覆盖周密无际。如有地动，尊则振龙机发吐丸，而蟾蜍衔之。振声激扬，伺者因此觉知。虽一龙发机，而七首不动，寻其方面，乃知震之所在。验之以事，合契若神。自书典所记，未之有也。尝一龙机发而地不觉动，京师学者咸怪其无征，后数日驿至，果地震陇西，于是皆服其妙。自此以后，乃令史官记地动所从方起。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "时，政事渐损，权移于下，衡因上疏陈事曰：",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "伏惟陛下宣哲克明，继体承天，中遭倾覆，龙德泥蟠。今乘云高跻，磐桓天位，诚所谓将隆大位，必先倥偬之也。亲履艰难者知下情，备经险易者达物伪。故能一贯万机，靡所疑惑，百揆允当，庶绩咸熙。宜获福祉神祇，受誉黎庶。而阴阳未和，灾眚屡见，神明幽远，冥鉴在兹。福仁祸淫，景响而应，因德降休，乘失致咎，天道虽远，吉凶可见，近世郑、蔡、江、樊、周广、王圣，皆为效矣。故恭俭畏忌，必蒙祉祚，奢淫诌慢，鲜不夷戮，前事不忘，后事之师也。夫情胜其性，流遁忘反，岂唯不肖，中才皆然。苟非大贤，不能见得思义，故积恶成衅，罪不可解也。向使能瞻前顾后，援镜自戒，则何陷于凶患乎。贵宠之臣，众所属仰，其有愆尤，上下知之。褒美讥恶，有心皆同，故怨讟溢乎四海，神明降其祸辟也。顷年雨常不足，思求所失，则《洪范》所得“僭恒阳若”者也。惧群臣奢侈，昏逾典式，自下逼上，用速咎征。又前年京师地震土裂，裂者威分，震者人扰也。君以静唱，臣以动和，威自上出，不趣于下，礼之政也。窃惧圣思厌倦，制不专已，思不忍割，与众共威。威不可分，德不可共。《洪范》曰“臣有作威作福玉食，害于而家，凶于而国”天鉴孔明，虽疏不失。灾异示人，前后数矣，而未见所革，以复往悔。自非圣人，不能无过。愿陛下思惟所以稽古率旧，勿令刑德八柄，不由天子。若恩从上下，事依礼制，礼制修则奢僭息，事合宜则无凶咎。然后神望允塞，灾消不至矣。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "初，光武善谶，及显宗、肃宗因祖述焉。自中兴之后，儒者争学图纬，兼复附以訞言。衡以图纬虚妄，非圣人之法，乃上疏曰：",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "臣闻圣人明审律历以定吉凶，重之以卜筮，杂之以九宫，经天验道，本尽于此。或观星辰逆顺，寒燠所由，或察龟策之占，巫觋之言，其所因者，非一术也。立言于前，有征于后，故智者贵焉，谓之谶书。谶书始出，盖知之者寡。自汉取秦，用兵力战，功成业遂，可谓大事，当此之时，莫或称谶。若夏侯胜、眭孟之徒，以道术立名，其所述著，无谶一言。刘向父子领校秘书，阅定九流，亦无谶录。成、哀之后，乃始闻之。《尚书》尧使鮌理洪水，九载绩用不成，鮌则殛死，禹乃嗣兴。而《春秋谶》云“共工理水”。凡谶皆云黄帝伐蚩尤，而《诗谶》独以为蚩尤败，然后尧受命。《春秋元命包》中有公输班与墨翟，事见战国，非春秋时也。又言“别有益州”。益州之置，在于汉世。其名三辅诸陵，世数可知。至于图中讫于成帝。一卷之书，互异数事，圣人之言，势无若是，殆必虚伪之徒，以要世取资。往者侍中贾逵摘谶互异三十馀事，诸言谶者皆不能说。至于王莽篡位，汉世大祸，八十篇何为不戒。则知图谶成于哀、平之际也。且《河洛》、《六艺》，篇录已定，后人皮傅，无所容篡。永元中，清河宋景遂以历纪推言水灾，而伪称洞视玉版。或者至于弃家业，入山林。后皆无效，而复采前世成事，以为证验。至于永建复统，则不能知。此皆欺世罔俗，以昧势位，情伪较然，莫之纠禁。且律历、封候、九宫、风角，数有征效，世莫肯学，而竞称不占之书。譬犹画工。恶图犬马而好作鬼魅，诚以实事难形，而虚伪不穷也。宜收藏图谶，一禁绝之，则朱紫无所眩，典籍无瑕玷矣。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "后迁侍中，帝引在帷幄，讽议左右。尝问衡天下所疾恶者。宦官惧其毁己，皆共目之，衡乃诡对而出。阉竖恐终为其患，遂共谗之。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "衡常思图身之事，以为吉凶倚伏，幽微难明，乃作《思玄赋》，以宣寄情志。其辞曰：",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "仰先哲之玄训兮，虽弥高其弗违。匪仁里其焉宅兮，匪义迹其焉追。潜服膺以永靓兮，绵日月而不衰。伊中情之信修兮，慕古人之贞节。竦馀身而顺止兮，遵绳墨而不跌。志团团以应悬兮，诚心固其如结。旌性行以制佩兮，佩夜光与琼枝。纟隽幽兰之秋华兮，又缀之以江蓠。美襞积以酷裂兮，允尘邈而难亏。既姱丽而鲜双兮，非是时之攸珍。奋馀荣而莫见兮，播余香而莫闻。幽独守此仄陋兮，敢怠皇而舍勤。幸二八之遻虞兮，喜傅说之生殷。尚前良之遗风兮，恫后辰而无及。何孤行之茕茕兮，孑不群而介立。感鸾鹥之特栖兮，悲淑人之稀合。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "彼无合其何伤兮，患众伪之冒真。旦获讟于群弟兮，启《金縢》而乃信。览蒸民之多僻兮，畏立辟以危身。曾烦毒以迷或兮，羌孰可与言已。私湛忧而深怀兮，思缤纷而不理。愿竭力以守义兮，虽贫穷而不改。执雕虎而试象兮，阽焦原而跟止。庶斯奉以周旋兮，要既死而后已。俗迁渝而事化兮，泯规矩之圜方。珍萧艾于重笥兮，谓蕙芷之不香。斥西施而弗御兮，羁要褭以服箱。行陂僻而获志兮，循法度而离殃。惟天地之无穷兮，何遭遇之无常。不抑操而苟容兮，譬临河而无航。欲巧笑以千媚兮，非余心之所尝。袭温恭之黻衣兮，披礼义之绣裳。辫贞亮以为鞶兮，杂技艺以为珩。昭采藻与雕琢兮，璜声远而弥长。淹栖迟以恣欲兮，燿灵忽其西藏。恃已知而华予兮，鶗鴂鸣而不芳。冀一年之三秀兮，遒白露之为霜。时亹亹而代序兮，畴可与乎比伉。咨妒嫭之难并兮，想依韩以流亡，恐惭冉而无成兮，留则敝而不章。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "心犹与而狐疑兮，即岐址而摅情。文君为我端蓍兮，利飞遁以保名。历众山以周流兮，翼迅风以扬声。二女感于崇岳兮，或冰折而不营。天盖高而为泽兮，谁云路之不平。勔自强而不息兮，蹈玉阶之峣峥。惧筮氏之长短兮，钻东龟以观祯。遇九皋之介鸟兮，怨素意之不逞。游尘外而瞥天兮，据冥翳而哀鸣。雕鹗竞于贪婪兮，我修洁以益荣。子有故于玄鸟兮，归母氏而后宁。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "占既吉而无悔兮，简无辰而俶装。旦余沐于清原兮，晞余发于朝阳。漱飞泉之沥液兮，咀石菌之流英。翾鸟举而鱼跃兮，将往走乎八荒。过少皞之穷野兮，问三丘乎句芒。何道真之淳粹兮，去秽累而票轻。登蓬莱而容与兮，鳌虽抃而不倾。留瀛洲而采芝兮，聊且以乎长生。凭归云而遐逝兮，夕余宿乎扶桑。噏青岑之玉醴兮，餐沆瀣以为粮。发昔梦于木禾兮，谷昆仑之高冈。朝吾行于汤谷兮，从伯禹于稽山。集群神之执玉兮，疾防风之食言。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "指长沙以邪径兮，存重华乎南邻。哀二妃之未从兮，翩傧处彼相濒。流目夫衡阿兮，睹有黎之圮坟。痛火正之无怀兮，托山陂以孤魂。愁蔚蔚以慕远兮，越卬州而愉敖。跻日中于昆吾兮，憩炎天之所陶。扬芒熛而绛天兮，水泫沄而涌涛。温风翕其增热兮，惄郁邑其难聊。顝羁旅而无友兮，余安能乎留兹。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "顾金天而叹息兮，吾欲往乎西嬉。前祝融使举麾兮，纚朱鸟以承旗。躔建木于广都兮，拓若华而踌躇。超轩辕于西海兮，跨汪氏之龙鱼。闻此国之千岁兮，曾焉足以娱余。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "思九土之殊风兮，从蓐收而遂徂。欻神化而蝉蜕兮，朋精粹而为徒。蹶白门而东驰兮，云台行乎中野。乱弱水之潺湲兮，逗华阴之湍渚。号冯夷俾清津兮，棹龙舟以济予。会帝轩之未归兮，忄辰相佯而延伫。呬河林之蓁蓁兮，伟《关雎》之戒女。黄灵詹而访命兮，摎天道其焉如。日近信而远疑兮，六籍阙而不书。神逵昧其难复兮，畴克谟而从诸。牛哀病而成虎兮，虽逢昆其必噬。鳖令殪而尸亡兮，取蜀禅而引世。死生错而不齐兮，虽司命其不晰。窦号行于代路兮，后膺祚无繁庑。王肆侈于汉庭兮，卒衔恤而绝绪。尉尨眉而郎潜兮，逮三叶而遘武。董弱冠而司衮兮，设王隧而弗处。夫吉凶之相仍兮，恒反侧而靡所。穆负天以悦牛兮，竖乱叔而幽主。文断袪而忌伯兮，阉谒贼而宁后。通人暗于好恶兮，岂爱惑之能剖。嬴擿谶而戒胡兮，备诸外而发内。或辇贿而违车兮，孕行产而为对。慎、灶显于言天兮，占水火而妄谇。梁叟患夫黎丘兮，丁厥子而事刃，亲所睇而弗识兮，矧幽冥之可信。毋绵挛以涬己兮，思百忧以自疢。彼天监之孔明兮，用棐忱而佑仁。汤蠲体以祷祈兮，蒙厖禠以拯人。景三虑以营国兮，荧惑次于它辰。魏颗亮以从理兮，鬼亢回以敝秦。咎繇迈而种德兮，德树茂乎英、六。桑末寄夫根生兮，卉既雕而已毓。有无言而不仇兮，又何往而不复。盍远迹以飞声兮，孰谓时之可蓄。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "仰矫首以遥望兮，魂忄敞惘而无畴。逼区中之隘陋兮，将北度而宣游。行积冰之硙硙兮，清泉沍而不流。寒风凄而永至兮，拂穹岫之骚骚。玄武缩于壳中兮，螣蛇蜿而自纠。鱼矜鳞而并凌兮，鸟登木而失条。坐太阴之屏室兮，慨含欷而增愁。怨高阳之相寓兮，亻曲颛顼之宅幽。庸织络于四裔兮，斯与彼其何瘳。望寒门之绝垠兮，纵余緤乎不周。迅飙潚其媵我兮，鹜翩飘而不禁。趋谽閜之洞穴兮，摽通渊之碄々。经重阴乎寂寞兮，愍坟羊之潜深。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "追慌忽于地底兮，轶无形而上浮。出右密之暗野兮，不识蹊之所由。速烛龙令执拒兮，过钟山而中休。瞰瑶谿之赤岸兮，吊祖江之见刘。聘王母于银台兮，羞玉芝以疗饑。戴胜慭其既欢兮，又诮余之行迟。载太华之玉女兮，召洛浦之宓妃。咸姣丽以蛊媚兮，增嫭眼而蛾眉。舒妙婧之纤腰兮，扬杂错之衤圭徽。离朱唇而微笑兮，颜的砺以遗光。献环琨与玙缡兮，申厥好以玄黄。虽色艳而赂美兮。志浩荡而不嘉。双材悲于不纳兮，并咏诗而清歌。歌曰：天地烟煴，百卉含花。鸣鹤交颈，雎鸩相和。处子怀春，精魂回移。如何淑明，忘我实多。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "将答赋而不暇兮，爰整驾而亟行。瞻昆仑之巍巍兮，临萦河之洋洋。伏灵龟以负坻兮，亘螭龙之飞梁。登阆风之曾城兮，构不死而为床。屑瑶繠以为糇兮，白水以为浆。抨巫咸以占梦兮，乃贞吉之元符。滋令德于正中兮，含嘉禾以为敷。既垂颖而顾本兮，尔要思乎故居。安和静而随时兮，姑纯懿之所庐。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "戒庶寮以夙会兮，佥恭职而并迓。丰隆軯其震霆兮，列缺晔其照夜。云师以交集兮，冻雨沛其洒涂。轙琱舆而树葩兮，扰应龙以服辂。百神森其备从兮，屯骑罗而星布。振余袂而就车兮，修剑揭以低昂。冠咢咢其映盖兮，佩綝纚以辉煌。仆夫俨其正策兮，八乘摅而超骧。氛旄溶以天旋兮，霓旌飘而飞扬。抚軨轵而还睨兮，心灼药其如汤。羡上都之赫戏兮，何迷故而不忘。左青琱以揵芝兮，右素威以司钲。前长离使拂羽兮，委水衡乎玄冥。属箕伯以函风兮，澄淟涊而为清。曳云旗之离离兮，鸣玉鸾之嘤々。涉清霄而升遐兮，浮蔑蒙而上征。纷翼翼以徐戾兮，焱回回其扬灵。叫帝阍使辟扉兮，觌天皇于琼宫。聆广乐之九奏兮，展泄泄以肜肜。考理乱于律钧兮，意建始而思终。惟盘逸之无斁兮，俱乐往而哀来。素抚弦而余音兮，大容吟曰念哉。既防溢而静志兮，迨我暇以翱翔。出紫宫之肃肃兮，集大微之阆阆。命王良掌策驷兮，逾高阁之锵锵。建罔车之幕幕兮，猎青林之芒芒。弯威弧之拨刺兮，射嶓冢之封狼。观壁垒于北落兮，伐河鼓之磅硠。乘天潢之泛泛兮，浮云汉之汤汤。倚招摇、摄提以低回剹流兮，察二纪、五纬之绸缪遹皇。偃蹇夭矫嬎以连卷兮，杂沓丛顇疯以方骧。汨飂戾沛以罔象兮，烂漫丽靡貌以迭逷。凌惊雷之砊礚兮，弄狂电之淫裔。逾厖澒于宕冥兮，贯倒景而高厉。廓荡荡其无涯兮，乃今穷乎天外。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "据开阳而頫盼兮，临旧乡之暗蔼。悲离居之劳心兮，情悁悁而思归。魂眷眷而屡顾兮，马倚辀而俳回。虽遨游以偷乐兮，岂愁慕之可怀。出阊阖兮降天涂，乘飙忽兮驰虚无。云霏霏兮绕余轮，风眇眇兮震余旟。缤联翩兮纷暗暖，倏眩眃兮反常闾。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "收畴昔之逸豫兮，卷淫放之遐心。修初服之娑娑兮，长馀珮之参参。文章焕以粲烂兮，美纷纭以从风。御六艺之珍驾兮，游道德之平林。结典籍而为罟兮，欧儒、墨而为禽。玩阴阳之变化兮，咏《雅》、《颂》之徽音。嘉曾氏之《归耕》兮，慕历陵之钦崄。共夙昔而不贰兮，固终始之所服也。夕惕若厉以省愆兮，惧余身之未敕也。苟中情之端直兮，莫吾知而不恧。墨无为以凝志兮，与仁义乎消摇。不出户而知天下兮。何必历远以劬劳。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "系曰：天长地久岁不留，俟河之清祗怀忧。愿得远度以自娱，上下无常穷六区。超逾腾跃绝世俗。飘神举逞所欲。天不可阶仙夫希，柏舟悄悄吝不飞。松、乔高趶孰能离。结精远游使心携。回志朅来从玄諆，获我所求夫何思。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "永和初，出为河间相。时国王骄奢，不遵典宪。又多豪右，共为不轨。衡下车，治威严，整法度，阴知奸党名姓，一时收禽，上下肃然，称为政理。视事三年，上书乞骸骨，征拜尚书。年六十二，永和四年卒。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "著《周官训诂》，崔瑗以为不能有异于诸儒也。又欲继孔子《易》说《彖》、《象》残缺者，竟不能就。所著诗、赋、铭、七言、《灵宪》、《应闲》、《七辩》、《巡诰》、《悬图》凡三十二篇。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "永初中，谒者仆射刘珍、校书郎刘騊駼等著作东观，撰集《汉记》，因定汉家礼仪，上言请衡参论其事，会并卒，而衡常叹息，欲终成之。及为侍中，上疏请得专事东观，收捡遗文，毕力补缀。又条上司马迁、班固所叙与典籍不合者十馀事。又以为王莽本传但应载篡事而已，至于编年月，纪灾祥，宜为元后本纪。又更始居位，人无异望。光武初为其将，然后即真，宜以更始之号建于光武之初。书数上，竟不听。及后之著述，多不详典，时人追恨之。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "论曰：崔瑗之称平子曰“数术穷天地，制作侔造化”。斯致可得而言欤。推其围范两仪，天地无所蕴其灵。运情机物，有生不能参其智。故知思引渊微，人之上术。记曰“德成而上，艺成而下”量斯思也，岂夫艺而已哉。何德之损乎。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷五十九·张衡列传第四十九",
    "text": "赞曰：三才理通，人灵多蔽。近推形筭，远抽深滞。不有玄虑，孰能昭晰。",
    "chapter_url": "https://duguoxue.com/ershisishi/3372.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "马融字季长，扶风茂陵人也，将作大匠严之子。为人美辞貌，有俊才。初，京兆挚恂以儒术教授，隐于南山，不应征聘，名重关西，融从其游学，博通经籍。恂奇融才，以女妻之。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "永初二年，大将军邓骘闻融名，召为舍人，非其好也，遂不应命，客于凉州武都，汉阳界中。会羌虏飙起，边方扰乱，米谷踊贵，自关以西，道殣相望。融既饑因，乃悔而叹息，谓其友人曰“古人有言：左手据天下之图，右手刎其喉，愚夫不为。所以然者，生贵于天下也。今以曲俗咫尺之羞，灭无赀之躯，殆非老、庄所谓也”故往应骘召。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "四年，拜为校书郎中，诣东观典校秘书。是时邓太后监朝，骘兄弟辅政。而俗儒世士，以为文德可兴，武功宜废，遂寝蒐狩之礼，息战陈之法，故猾贼从横，乘此无备。融乃感激，以为文武之道，圣贤不坠，五才之用，无或可废。元初二年，上《广成颂》以讽谏。其辞曰：",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "臣闻孔子曰“奢则不逊，俭则固”奢俭之中，以礼为界。是以《蟋蟀》、《山枢》之人，并刺国君，讽以太康驰驱之节。夫乐而不荒，忧而不困，先王所以平和府藏，颐养精神，致之无疆。故戛击鸣球，载于《虞谟》。吉日车攻，序于《周诗》。圣主贤君，以增盛美，岂徒为奢淫而已哉。伏见元年已来，遭值厄运，陛下戒惧灾异，躬自菲薄，荒弃禁苑，废乐悬，勤忧潜思，十有馀年，以过礼数。重以皇太后体唐尧亲九族笃睦之德，陛下履有虞烝烝之孝，外舍诸家，每有忧疾，圣恩普劳，遣使交错，稀有旷绝。时时宁息，又无以自娱乐，殆非所以逢迎太和，裨助万福也。臣愚以为虽尚颇有蝗虫，今年五月以来，雨露时澍，祥应将至。方涉冬节，农事间隙，宜幸广成，览原隰，观宿麦，劝收藏，因讲武校猎，使寮庶百姓，复睹羽旄之美，闻钟鼓之音，欢嬉喜乐，鼓舞疆畔，以迎和气，招致休庆。小臣蝼蚁，不胜区区。职在书籍，谨依旧文，重述蒐狩之义，作颂一篇，并封上。浅陋鄙薄，不足观省。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "臣闻昔命师于鞬櫜，偃伯于灵台，或人嘉而称焉。彼固未识夫雷霆之为天常，金革之作昏明也。自黄、炎之前，传道罔记。三、五以来，越可略闻。且区区之酆郊，犹廓七十里之囿，盛春秋之苗。《诗》咏甫草，乐奏《驺虞》。是以大汉之初基也，宅兹天邑，总风雨之会，交阴阳之和。揆厥灵囿，营于南郊。徒观其坰场区宇，恢胎旷荡，蕦敻勿罔，寥豁郁泱，骋望千里，天与地莽。于是周阹环渎，右{亦目}三涂，左概嵩岳，面据衡阴，箕背王屋，浸以波、溠，夤以荥、洛。金山、石林，殷起乎其中，峨峨硙硙，锵锵隹々，隆穹槃回，嵎峞错崔。神泉侧出，丹水涅池，怪石浮磬，燿焜于其陂。其土毛则搉牧荐草，芳茹甘荼，茈萁、芸蒩，昌本，深蒱，芝荋、堇、荁，蘘荷、芋渠，桂荏、凫葵，格、韭、菹、于。其植物则玄林包竹。藩陵蔽京，珍林嘉树，建木丛生，椿、梧、栝、柏、柜、柳、枫、杨，丰彤对蔚，崟頟椮爽。翕习春风，含津吐荣，铺于布濩，蓶扈鯈荧，恶可殚形。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "至于阳月，阴慝害作，百草毕落，蕦林衡戒田，焚莱柞木。然后举天网，顿八纮，揪敛九薮之动物，缳橐四野之飞征。鸠之乎兹囿之中，山敦云移，群鸣胶胶，鄙骙噪讙，子野听耸，离朱目眩，隶首策乱，陈子筹昏。于时营围恢廓，充斥川谷，罦罝罗羉，弥纶坑泽，皋牢陵山。校队案部，前后有屯，甲乙相伍，戊己为坚。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "乘舆乃以吉月之阳朔，登于疏镂之金路，六骕骦之玄龙，建雄虹之旌夏，揭鸣鸢之修橦。曳长庚之飞髯，载日月之太常，栖招摇与玄弋，注枉矢于天狼。羽毛纷其髟鼬，扬金而扡玉镶。屯田车于平原，播同徒于高冈，旃旝掺其如林，错五色以摛光。清氛埃，埽野场，誓六师，搜俊良。司徒勒卒，司马平行，车攻马同，教达戒通。伐咎鼓，撞华钟，错徒纵，赴榛丛。徽婳霍奕，别骛分奔，骚扰聿皇，往来交舛，纷纷回回，南北东西。风行云转，匈礚隐訇，黄尘勃滃，暗若雾昏。日月为之笼光，列宿为之翳昧，僄狡课才，劲勇程气。狗马角逐，鹰鹯竞鸷，骁骑旁佐，轻车横厉，相与陆梁，聿皇于中原。绢猑蹄，鏦特肩，脰完羝，撝介鲜，散毛族，梏羽群。然后飞鋋电激，流矢雨坠，各指所质，不期俱殪，窜伏扔轮，发作梧轊。祋殳狂击，头陷颅碎，兽不得猭，禽不得瞥。或夷由未殊，颠狈顿踬，蠕蠕蟫々，充衢塞隧，葩华{艹汧}布，不可胜计。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "若夫鸷兽虫，倨牙黔口，大匈哨后，温巡欧纡，负隅依阻，莫敢婴御。乃使郑叔、晋妇之徒，睽孤刲刺，裸裎袒裼，冒厌柘，槎棘枳，穷浚谷，底幽嶰，暴斥虎，搏狂兕，狱{制齿}熊，抾封狶。或轻訬趬悍，廋疏嵝领，犯历嵩峦，陵乔松，履修樠踔攳枝，杪标端，尾苍蜼，掎玄猿，木产尽，寓属单。罕罔合部，弋同曲，类行并驱，星布丽属，曹伍相保，各有分局。矰碆飞流，纤罗络縸，游雉群惊，晨岛辈作，翚然云起，霅尔雹落。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "尔乃貌观高蹈，改乘回辕，溯恢方，抚冯夷，策句芒，超荒忽，出重阳，厉云汉，横天潢。导鬼区，径神场，诏灵保，召方相，驱厉疫，走蜮祥。捎罔两，拂游光，枷天狗，緤坟羊。然后缓节舒容，裴回安步，降集波籞，川衡泽虞，矢鱼陈罟。兹飞，宿沙、田开、古蛊，翚终葵，扬关斧，刊重冰，拨蛰户，测潜鳞，踵介旅。逆猎湍濑，渀薄汾桡，沦灭潭渊，左挈夔龙，右提蛟鼍，春献王鲔，夏荐鳖鼋。于是流览遍照，殚变极态，上下究竟，山谷萧条，原野嵺愀，上无飞鸟，下无走兽，虞人植旍，猎者效具，车弊田罢，旋入禁囿。栖迟乎昭明之观，休息乎高光之榭，以临乎宏池。镇以瑶台，纯以金堤，树以蒱柳，被以绿莎，瀇瀁沆漭，错紾槃委，天地虹洞，固无端涯，大明生东，月朔西陂。乃命壶涿，驱水蛊，逐罔、螭，灭短狐，簎鲸、鲵。然后方余皇，连舼舟，张云帆，施蜺帱，靡飔风，陵迅流，发棹歌，纵水讴，淫鱼出，蓍蔡浮，湘灵下，汉女游。水禽鸿鹄，鸳鸯、鸥、鹥、鸧鸹、鸬、鹢，鹭、雁、歋，乃安斯寝，戢翮其涯。鲂、鱮、鱏、鳊、鰋、鲤、鲿、魦，乐我纯德，腾踊相随，虽灵沼之白鸟，孟津之跃鱼，方斯蔑矣。然犹咏歌于伶萧，载陈于方策，岂不哀哉。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "于是宗庙既享，庖厨既充，车徒既简，器械既攻。然后摆牲班禽，淤赐犒攻，群师叠伍，伯校千重，山罍常满，房俎无空。酒正案队，膳夫巡行，清醪车凑，燔炙骑将，鼓骇举爵，钟鸣既觞。若乃《阳阿》衰斐之晋制，阐蛙华羽之南音，所以洞荡匈臆，发明耳目。疏越蕴慉，骇恫底伏，锽锽枪枪，奏于农郊大路之衢，与百姓乐之。是以明德曜乎中夏，威灵畅乎四荒，东邻浮巨海而入享。西旅越葱领而来王，南徼因九译而致贡，朔狄属象胥而来同。盖安不忘危，治不忘乱，道在乎兹，斯固帝王之所以曜神武而折遐冲者也。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "方今大汉收功于道德之林，致获于仁义之渊，忽蒐狩之礼，阙槃虞之佃。暗昧不睹日月之光，聋昏不闻雷霆之震，于今十二年，为日久矣。亦方将刊禁台之秘藏，发天府之官常，由质要之故业，率典刑之旧章。采清原，嘉岐阳，登俊桀，命贤良，举淹滞，拔幽荒。察淫侈之华誉，顾介特之实功，聘畎亩之群雅，宗重渊之潜龙。乃储精山薮。历思河泽，目矖鼎俎，耳听康衢，营傅说于胥靡，求伊尹于庖厨，索胶鬲于鱼盐，听宁戚于大车。俾之昌言而宏议，轶越三家，驰骋五帝，悉览休祥，总括群瑞。遂栖凤皇于高梧，宿麒麟于西园，纳僬侥之珍羽，受王母之白环。永逍摇乎宇内，与二仪乎无疆，贰造化于后土，参神施于昊乾，超特达而无俦，焕巍巍而无原。丰千亿之子孙，历万载而永延。礼乐既阕，北辕反旆，至自新城，背伊阙，反洛京。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "颂奏，忤邓氏，滞于东观，十年不得调。因兄子丧自劾归。太后闻之怒，谓融羞薄诏除，欲仕州郡，遂令禁锢之。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "太后崩，安帝亲政，召还郎署，复在讲部。出为河间王厩长史。时车驾东巡岱宗，融上《东巡颂》帝奇其文，召拜郎中。及北乡侯即位，融移病去，为郡功曹。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "阳嘉二年，诏举敦朴，城门校尉岑起举融，征诣公车，对策，拜议郎。大将军梁商表为从事中郎，转武都太守。时西羌反叛，征西将军马贤与护羌校尉胡畴征之，而稽久不进。融知其将败，上疏乞自效，曰：",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "今杂种诸羌转相抄盗，宜及其未并，亟遣深入，破其支党，而马贤等处处留滞。羌胡百里望尘，千里听声，今逃匿避回，漏出其后，则必侵寇三辅，为民大害。臣愿请贤所不可用关东兵五千，裁假部队之号，尽力率厉，埋根行首，以先吏士，三旬之中，必克破之。臣少习学艺，不更武职，猥陈此言，必受诬罔之辜。昔毛遂厮养，为众所蚩，终以一言，克定从要。臣惧贤等专守一城，言攻于西而羌出于东，且其将士必有高克溃叛之变。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "朝廷不能用。又陈“星孛参、毕，参西方之宿，毕为边兵，至于分野，并州是也。西戎北狄，殆将起乎。宜备二方”寻而陇西羌反，乌桓寇上郡，皆卒如融言。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "三迁，桓帝时为南郡太守。先是融有事忤大将军梁冀旨，冀讽有司奏融在郡贪浊，免官，髡徙朔方。自刺不殊，得赦还，复拜议郎，重在东观著述，以病去官。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "融才高博洽，为世通儒，教养诸生，常有千数。涿郡卢植，北海郑玄，皆其徒也。善鼓琴，好吹笛，达生任性，不拘儒者之节。居字器服，多存侈饰。尝坐高堂，施绛纱帐，前授生徒，后列女乐，弟子以次相传，鲜有入其室者。尝欲训《左氏春秋》，及见贾逵、郑众注，乃曰“贾君精而不博，郑君博而不精。既精既博，吾何加焉”但著《三传异同说》。注《孝经》、《论语》、《诗》、《易》、《三礼》、《尚书》、《列女传》、《老子》、《淮南子》、《离骚》，所著赋、颂、碑、诔、书、记、表、奏、七言、琴歌、对策、遗令，凡二十一篇。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "初，融惩于邓氏，不敢复违忤势家，遂为梁冀草奏李固，又作大将军《西第颂》，以此颇为正直所羞。年八十八，延熹九年卒于家。遗令薄葬。族孙日磾，献帝时位至太傅。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十上·马融列传第五十上",
    "text": "论曰：马融辞命邓氏，逡巡陇、汉之间，将有意于居贞乎。既而羞曲士之节，惜不赀之躯，终以奢乐恣性，党附成讥，固知识能匡欲者鲜矣。夫事苦，则矜全之情薄。生厚，故安存之虑深。登高不惧者，胥靡之人也。坐不垂堂者，千金之子也。原其大略，归于所安而已矣。物我异观，亦更相笑也。",
    "chapter_url": "https://duguoxue.com/ershisishi/3373.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "蔡邕字伯喈，陈留圉人也。六世祖勋，好黄、老，平帝时为眉阝令。王莽初，授以厌戎连率。勋对印绶仰天叹曰“吾策名汉室，死归其正。昔曾子不受季孙之赐，况可事二姓哉”遂携将家属，逃入深山，与鲍宣、卓茂等同不仕新室。父棱，亦有清白行，谥曰贞定公。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "邕性笃孝，母常滞病三年，邕自非寒暑节变，未尝解襟带，不寝寐者七旬。母卒，庐于冢侧，动静以礼。有菟驯扰其室傍，又木生连理，远近奇之，多往观焉。与叔父从弟同居，三世不分财，乡党高其义。少博学，师事太傅胡广。好辞章、数术、天文，妙操音律。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "桓帝时，中常侍徐璜、左悺等五侯擅恣，闻邕善鼓琴，遂白天子，敕陈留太守督促发遣。邕不得已，行到偃师，称疾而归。闲居玩古，不交当世。感东方朔《客难》及杨雄、班固、崔骃之徒设疑以自通，乃斟酌群言，韪其是而矫其非，作《释诲》以戒厉云尔。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "有务世公子诲于华颠胡老曰“盖闻圣人之大宝曰位，故以仁守位，以财聚人。然则有位斯贵，有财斯富，行义达道，士之司也。故伊挚有负鼎之衒，仲尼设执鞭之言，甯子有清商之歌，百里有豢牛之事。夫如是，则圣哲之通趣，古人之明志也。夫子生清穆之世，禀醇和之灵，覃思典籍，韫椟《六经》，安贫乐贱，与世无营，沈精重渊，抗志高冥，包括无外，综析无形，其已久矣。曾不能拔萃出群，扬芳飞文。登天庭，序彝伦，扫六合之秽慝，清宇庙之埃尘，连光芒于白日，属炎气于景云，时逝岁暮，默而无闻。小子惑焉，是以有云。方今圣上宽明，辅弼贤知，崇英逸伟，不坠于地，德弘者建宰相而裂土，才羡者荷荣禄而蒙赐。盍亦回涂要至，俯仰取容，辑当世之利，定不拔之功，荣家宗于此时，遗不灭之令踪。夫独未之思邪，何为守彼而不通此”",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "胡老傲然而笑曰“若公子，所谓睹暧昧之利，而忘昭晢之害。专必成之功，而忽蹉跌之败者已”公子谡尔敛袂而兴曰“胡为其然也”胡老曰“居，吾将释汝。昔自太极，君臣始基，有羲皇之洪守，唐、虞之至时。三代之隆，亦有缉熙，五伯扶徽，勤而抚之。于斯已降，天网纵，人纮，王涂坏，太极陁，君臣土崩，上下瓦解。于是智者聘诈，辩者驰说。武夫奋略，战士讲锐。电骇风驰，雾散云披，变诈乖诡，以合时宜。或画一策而绾万金，或谈崇朝而锡瑞珪。连衡者六印磊落，合从者骈组流离。隆贵翕习，积富无崖，据巧蹈机，以忘其危。夫华离蔕而萎，条去干而枯，女冶容而淫，士背道而辜。人毁其满，神疾其邪，利端始萌，害渐亦牙。速速方毂，夭夭是加，欲丰其屋，乃蔀其家。是故天地否闭，圣哲潜形，石门守晨，沮、溺耦耕，颜歜抱璞，蘧瑗保生，齐人归乐，孔子斯征，雍渠骖乘，逝而遗轻。夫岂傲主而背国乎。道不可以倾也。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "“且我闻之，日南至则黄钟应，融风动而鱼上冰，蕤宾统则微阴萌，蒹葭苍而白露凝。寒暑相推，阴阳代兴，运极则化，理乱相承。今大汉绍陶唐之洪烈，荡四海之残灾，隆隐天之高，拆縆地之基。皇道惟融，帝猷显ぶ，汦々庶类，含甘吮滋。检六合之群品，济之乎雍熙，群僚恭己于职司，圣主垂拱乎两楹。君臣穆穆，守之以平，济济多士，端委缙綎，鸿渐盈阶，振鹭充庭。譬犹钟山之玉，泗滨之石，累珪璧不为之盈，采浮磬不为之索。曩者，洪源辟而四隩集，武功定而干戈戢，猃狁攘而吉甫宴，城濮捷而晋凯入。故当其有事也，则蓑笠并载，擐甲扬锋，不给于务。当其无事也。则舒绅缓佩，鸣玉以步，绰有馀裕。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "“夫世臣、门子，暬御之族，天隆其祜，主丰其禄。抱膺从容，爵位自从，摄须理髯，余官委贵。其取进也，顺倾转圆，不足以喻其便。逡巡放屣，不足以况其易。夫夫有逸群之才，人人有优赡之智。童子不问疑于老成，瞳矇不稽谋于先生。心恬淡于守高，意无为于持盈。粲乎煌煌，莫非华荣。明哲泊焉，不失所宁。狂淫振荡，乃乱其情。贪夫殉财，夸者死权。瞻仰此事，体躁心烦。暗谦盈之效，迷损益之数。骋驽骀于修路，慕骐骥而增驱，卑俯乎外戚之门，乞助乎近贵之誉。荣显未副，从而颠踣，下获薰胥之辜，高受灭家之诛。前车已覆，袭轨而骛，曾不鉴祸，以知畏惧。予惟悼哉，害其若是。天高地厚，跼而蹐之。怨岂在明，患生不思。战战兢兢，必慎厥尤。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "“且用之则行，圣训也。舍之则藏，至顺也。夫九河盈溢，非一凷所防。带甲百万，非一勇所抗。今子责匹夫以清宇宙，庸可以水旱而累尧、汤乎。惧烟炎之毁熸，何光芒之敢扬哉。且夫地将震而枢星直，井无景则日阴食，元首宽则望舒朓，侯王肃则月侧匿。是以君子推微达著，寻端见绪，履霜知冰，路露知暑。时行则行，时止则止，消息盈冲，取诸天纪。利用遭泰，可与处否，乐天知命，持神任己。群车方奔乎险路，安能与之齐轨。思危难而自豫，故在贱而不耻。方将骋驰乎典籍之崇涂，休息乎仁义之渊薮，槃旋乎周、孔之庭宇，揖儒、墨而与为友。舒之足以光四表，收之则莫能知其所有。若乃丁千载之运，应神灵之符，闿阊阖，乘天衢，拥华盖而奉皇枢，纳玄策于圣德，宣太平于中区。计合谋从，已之图也。勋绩不立，予之辜也。龟凤山翳，雾露不除，踊跃草莱，只见其愚。不我知者，将谓之迂。修业思真，弃此焉如。静以俟命，不斁不渝。百岁之后，归乎其居。幸其获称，天所诱也。罕漫而已，非已咎也。昔伯翳综声于鸟语，葛卢辩音于鸣牛，董父受氏于豢龙，奚仲供德于衡辀，倕氏兴政于巧工，造父登御于骅骝，非子享土于善圉，狼瞫取右于禽囚，弓父毕精于筋角，佽非明勇于赴流，寿王创基于格五，东方要幸于谈优，上官效力于执盖，弘羊据相于运筹。仆不能参迹于若人，故抱璞而优游”",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "于是公子仰首降阶，忸怩而避。胡老乃扬衡含笑，援琴而歌。歌曰“练余心兮浸太清，涤秽浊兮存正灵。和液畅兮神气宁，情志泊兮心亭亭，嗜欲息兮无由生。踔宇宙而遗俗兮，眇翩翩而独征”",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "建宁三年，辟司徒桥玄府，玄甚敬待之。出补河平长。召拜郎中，校书东观。迁议郎。邕以经籍去圣久远，文字多谬，俗儒穿凿，疑误后学，熹平四年，乃与五官中郎将堂谿典，光禄大夫杨赐，谏议大夫马日磾，议郎张驯、韩说，太史令单飏等，奏求正定《六经》文字。灵帝许之，邕乃自书丹于碑，使工镌刻立于太学门外。于是后儒晚学，咸取正焉。及碑始立，其观视及摹写者，车乘日千馀两，填塞街陌。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "初，朝议以州郡相党，人情比周，乃制婚姻之家及两州人士不得对相监临。至是复有三互法，禁忌转密，选用艰难。幽、冀二州，久缺不补。邕上疏曰：",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "伏见幽、冀旧壤，铠马所出，比年兵饑，渐至空耗。今者百姓虚县，万里萧条，阙职经时，吏人延属，而三府选举，逾月不定。臣经怪其事，而论者云避三互。十一州有禁，当取二州而已。又二州之士，或复限以岁月，狐疑迟淹，以失事会。愚以为三互之禁，禁之薄者，今但申以威灵，明其宪令，在任之人岂不戒惧，而当坐设三互，自生留阂邪。昔韩安国起自徒中，朱买臣出于幽贱，并以才宜，还守本邦。又张敞亡命，擢授剧州。岂复顾循三互，继以末制乎。三公明知二州之要，所宜速定，当越禁取能，以救时敝。而不顾争臣之义，苟避轻微之科，选用稽滞，以失其人。臣愿陛下上则先帝，蠲除近禁，其诸州刺史器用可换者，无拘日月三互，以差厥中。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "书奏不省。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "初，帝好学，自造《皇羲篇》五十章，因引诸生能为文赋者。本颇以经学相招，后诸为尺牍及工书鸟篆者，皆加引召，遂至数十人。侍中祭酒乐松、贾护，多引无行趣势之徒，并待制鸿都门下，熹陈方俗闾里小事，帝甚悦之，待以不次之位。又市贾小民，为宣陵孝子者，复数十人，悉除为郎中、太子舍人。时频有雷霆疾风，伤树拔木，地震、陨雹、蝗虫之害。又鲜卑犯境，役赋及民。六年七月，制书引咎，诰群臣各陈政要所当施行。邕上封事曰：",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "臣伏读圣旨，虽周成遇风，讯诸执事，宣王遭旱，密勿祗畏，无以或加。臣闻天降灾异，缘象而至。辟历数发，殆刑诛繁多之所生也。风者天之号令，所从教人也。夫昭事上帝，则自怀多福。宗庙致敬，则鬼神以著。国之大事，实先祀典，天子圣躬所当恭事。臣自在宰府，及备朱衣，迎气五郊，而车驾稀出，四时至敬，屡委有司，虽有解除，犹为疏废。故皇天不悦，显此诸异。《鸿范传》曰“政悖德隐，厥风发屋折木”《坤》为地道，《易》称安贞。阴气愤盛，则当静反动，法为下叛。夫权不在上，则雹伤物。政有苛暴，则虎狼食人。贪利伤民，则蝗虫损稼。去六月二十八日，太白与月相迫，兵事恶之。鲜卑犯塞，所从来远，今之出师，未见其利。上违天文，下逆人事。诚当博览众议，从其安者。臣不胜愤满，谨条宜所施行七事表左：",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "一事：明堂月令，天子以四立及季夏之节，迎五帝于郊，所以导致神气，祈福丰年。清庙祭祀，追往孝敬，养老辟雍，示人礼化，皆帝者之大业，祖宗所祗奉也。而有司数以蕃国疏丧，宫内产生，及吏卒小污，屡生忌故。窃见南郊斋戒，未尝有废，至于它祀，辄兴异议。岂南郊卑而它祀尊哉。孝元皇帝策书曰“礼之至敬，莫重于祭，所以竭心亲奉，以致肃祗者也”又元和故事，复申先典。前后制书，推心恳恻。而近者以来，更任太史。忘礼敬之大，任禁忌之书，拘信小故，以亏大典。《礼》，妻妾产者，斋则不入侧室之门，无废祭之文也。所谓宫中有卒，三月不祭者，谓士庶人数堵之室，共处其中耳，岂谓皇居之旷，臣妾之众哉。自今斋制宜如故典，庶答风霆灾妖之异。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "二事：臣闻国之将兴，至言数闻，内知己政，外见民情。是故先帝虽有圣明之姿，而犹广求得失。又因灾异，援引幽隐，重贤良、方正、敦朴、有道之选，危言极谏，不绝于朝。陛下亲政以来，频年灾异，而未闻特举博选之旨。诚当思省述修旧事，使抱忠之臣展其狂直，以解《易传》“政悖德隐”之言。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "三事：夫求贤之道，未必一涂。或以德显，或以言扬。顷者，立朝之士，曾不以忠信见赏，恒被谤讪之诛，遂使群下结口，莫图正辞。郎中张文，前独尽狂言，圣听纳受，以责三司。臣子旷然，众庶解悦。臣愚以为宜擢文右职，以劝忠謇，宣声海内，博开政路。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "四事：夫司隶校尉、诸州刺史，所以督察奸枉，分别白黑者也。伏见幽州刺史杨熹、益州刺史庞芝、凉州刺史刘虔，各有奉公疾奸之心，熹等所纠，其效尤多。馀皆枉桡，不能称职。或有抱罪怀瑕，与下同疾，纲网纵，莫相举察，公府台阁亦复默然。五年制书，议遣八使，又令三公谣言奏事。是时奉公者欣然得志，邪枉者忧悸失色。未详斯议。所因寝息。昔刘向奏曰“夫执狐疑之计者，开群枉之门。养不断之虑者，来谗邪之口”今始闻善政，旋复变易，足令海内测度朝政。宜追定八使，纠举非法，更选忠清，平章赏罚。三公岁尽，差其殿最，使吏知奉公之福，营私之祸，则众灾之原庶可塞矣。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "五事：臣闻古者取士，必使诸侯岁贡。孝武之世，郡举孝廉，又有贤良、文学之选，于是名臣辈出，文武并兴。汉之得人，数路而已。夫书画辞赋，才之小者，匡国理政，未有其能。陛下即位之初，先涉经术，听政馀日，观省篇章，聊以游意，当代博弈，非以教化取士之木。而诸生竞利，作者鼎沸。其高者颇引经训风喻之言。下则连偶俗语，有类俳优。或窃成文，虚冒名氏。臣每受诏于盛化门，差次录第，其未及者，亦复随辈皆见拜擢。既加之恩，难复收改，但守奉禄，于义已弘，不可复使理人及仕州郡。昔孝宣会诸儒于石渠，章帝集学士于白虎，通经释义，其事优大，文、武之道，所宜从之。若乃小能小善，虽有可观，孔子以为“致远则泥”，君子故当志其大者。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "六事：墨绶长吏，职典理人，皆当以惠利为绩，日月为劳。褒责之科，所宜分明。而今在任无复能省，及其还者，多召拜议郎、郎中。若器用优美，不宜处之冗散。如有衅故，自当极其刑诛。岂有伏罪惧考，反求迁转，更相放效，臧否无章。先帝旧典，未尝有此。可皆断绝，以核真伪。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "七事：伏见前一切以宣陵孝子为太子舍人。臣闻孝文皇帝制丧服三十六日，虽继体之君，父子至亲，公卿列臣，受恩之重，皆屈情从制，不敢逾越。今虚伪小人，本非骨肉，既无幸私之恩，又无禄仕之实，侧隐思慕，情何缘生。而群聚山陵，假名称孝，行不隐心，义无所依，至有奸轨之人，通容其中。桓思皇后祖载之时，东郡有盗人妻者亡在孝中，本县追捕，乃伏其辜。虚伪杂秽，难得胜言。又前至得拜，后辈被遗。或经年陵次，以暂归见漏。或以人自代，亦蒙宠荣。争讼怨恨，凶凶道路。太子官属，宜搜选令德，岂有但取丘墓凶丑之人。其为不祥，莫与大焉。宜遣归田里，以明许伪。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "书奏，帝乃亲迎气北郊，及行辟雍之礼。又诏宣陵孝子为舍人者，悉改为丞尉焉。光和元年，遂置鸿都门学，画孔子及七十二弟子像。其诸生皆敕州郡三公举用辟召，或出为刺史、太守，入为尚书、侍中，乃有封侯赐爵者，士君子皆耻与为列焉。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "时，妖异数见，人相惊扰。其年七月，诏召邕与光禄大夫杨赐、谏议大夫马日磾、议郎张华、太史令单飏诣金商门，引入崇德殿，使中常侍曹节、王甫就问灾异及消改变故所宜施行。邕悉心以对，事在《五行》、《天文志》。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "又特诏问曰“比灾变互生，未知厥咎，朝廷焦心，载怀恐惧。每访郡公卿士，庶闻忠言，而各存括囊，莫肯尽心。以邕经学深奥，故密特稽问，宜披露失得，指陈政要，勿有依违，自生疑讳。具对经术，以皂囊封上”邕对曰：",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "臣伏惟陛下圣德允明，深悼灾咎，褒臣末学，特垂访及，非臣蝼蚁所能堪副。斯诚输写肝胆出命之秋，岂可以顾患避害，使陛下不闻至戒哉。臣伏思诸异，皆亡国之怪也。天子大汉，殷勤不已，故屡出祅变，以当谴责，欲令人君感悟，改危即安。今灾眚之发，不于它所，远则门垣，近在寺署，其为监戒，可谓至切。蜺堕鸡化，皆妇人干政之所致也。前者乳母赵娆，贵重天下，生则赀藏侔于天府，死则丘墓逾于园陵，两子受封，兄弟典郡。续以永乐门史霍玉，依阻城社，又为奸邪。今者道路纷纷，复云有程大人者，察其风声，将为国患。宜高为堤防，明设禁令，深惟赵、霍，以为至戒。今圣意勤勤，思明邪正。而闻太尉张颢，为玉所进。光禄勋姓璋，有名贪浊。又长水校尉赵玹、屯骑校尉盖升，并叨时幸，荣富优足。宜念小人在位之咎，退思引身避贤之福。伏见廷尉郭禧，纯厚老成。光禄大夫桥玄，聪达方直。故太尉刘宠，忠实守正：并宜为谋主，数见访问。夫宰相大臣，君之四体，委任责成，优劣已分，不宜听纳小吏，雕琢大臣也。又尚方工技之作，鸿都篇赋之文，可且消息，以示惟忧。《诗》云“畏天之怒，不敢戏豫”天戒诚不可戏也。宰府孝廉，士之高选。近者以辟召不慎，切责三公，而今并以小文超取选举，开请托之门，违明王之典，众心不厌，莫之敢言。臣愿陛下忍而绝之，思惟万机，以答天望。圣朝既自约厉，左右近臣亦宜从化。人自抑损，以塞咎戒，则天道亏满，鬼神福谦矣。臣以愚赣，感激忘身，敢触忌讳，手书具对。夫君臣不密，上有漏言之戒，下有失身之祸。愿寝臣表，无使尽忠之吏，受怨奸仇。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "章奏，帝览而叹息，因起更衣，曹节于后窃视之，悉宣语左右，事遂漏露。其为邕所裁黜者，皆侧目思报。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "初，邕与司徒刘郃素不相平，叔父卫尉质又与将作大匠阳球有隙。球即中常侍程璜女夫也，璜遂使人飞章言邕、质数以私事请托于郃，郃不听，邕含隐切，志欲相中。于是诏下尚书，召邕诘状。邕上书自陈曰：",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "臣被召，问以大鸿胪刘郃前为济阴太守，臣属吏张宛长休百日，郃为司隶，又托河内郡吏李奇为州书佐，及营护故河南尹羊陟、侍御史胡母班，郃不为用致怨之状。臣征营怖悸，肝胆涂地，不知死命所在。窃自寻案，实属宛、奇，不及陟、班。凡休假小吏，非结恨之本。与陟姻家，岂敢申助私党。如臣父子欲相伤陷，当明言台阁，具陈恨状所缘。内无寸事，而谤书外发，宜以臣对与郃参验。臣得以学问特蒙褒异，执事秘馆，操管御前，姓名貌状，微简圣心。今年七月，召诣金商门，问以灾异，赍诏申旨，诱臣使言。臣实愚赣，唯识忠尽，出命忘躯，不顾后害，遂讥刺公卿，内及宠臣。实欲以上对圣问，救消灾异，规为陛下建康宁之计。陛下不念忠臣直言，宜加掩蔽，诽谤卒至，便用疑怪。尽心之吏，岂得容哉。诏书每下，百官各上封事，欲以改政思谴，除凶致吉，而言者不蒙延纳之福，旋被陷破之祸。今皆杜口结舌，以臣为戒，谁敢为陛下尽忠孝乎。臣季父质，连见拔擢，位在上列。臣被蒙恩渥，数见访逮。言事者因此欲陷臣父子，破臣门户，非复发纠奸伏，补益国家者也。臣年四十有六，孤特一身，得托名忠臣，死有馀荣，恐陛下于此不复闻至言矣。臣之愚冗，职当咎患，但前者所对，质不及闻，而衰老白首，横见引逮，随臣摧设，并入坑埳，诚冤诚痛。臣一入牢狱，当为楚毒所迫，趣以饮章，辞情何缘复闻。死期垂至，冒昧自陈。愿身当辜戮，丐质不并坐，则身死之日，更生之年也。惟陛下加餐，为万姓自爱。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "于是下邕、质于洛阳狱，劾以仇怨奉公，议害大臣，大不敬，弃市。事奏，中常侍吕强愍邕无罪，请之，帝亦更思其章，有诏减死一等，与家属髡钳徙朔方，不得以赦令除。阳球使客追路刺邕，客感其义，皆莫为用。球又赂其部主使加毒害，所赂者反以其情戒邕，故每得免焉。居五原安阳县。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "邕前在东观，与卢植、韩说等撰补《后汉记》，会遭事流离，不及得成，因上书自陈，奏其所著十意，分别首目，连置章左。帝嘉其才高，会明年大赦，乃宥邕还本郡。邕自徙及归，凡九月焉。将就还路，五原太守王智饯之。酒酣，智起舞属邕，邕不为报。智者，中常侍王甫弟也，素贵骄，惭于宾客，诟邕曰“徒敢轻我”邕拂衣而去。智衔之，密告邕怨于囚放，谤讪朝廷。内宠恶之。邕虑卒不免，乃亡命江海，远迹吴会。往来依太山羊氏，积十二年，在吴。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "吴人有烧桐以爨者，邕闻火烈之声，知其良木，因请而裁为琴，果有美音，而其尾犹焦，故时人名曰“僬尾琴”焉。初，邕在陈留也。其邻人有以酒食召邕者，比往而酒以酣焉。客有弹琴于屏，邕至门试潜听之，曰“憘。以乐召我而有杀心，可也”遂反。将命者告主人曰“蔡君向来，至门而去”邕素为邦乡所宗，主人遽自追而问其故，邕具以告，莫不怃然。弹琴者曰“我向鼓弦，见螳螂方向鸣蝉，蝉将去而未飞，螳螂为之一前一却。吾心耸然，惟恐螳螂之失之也。此岂为杀心而形于声者乎”邕莞然而笑曰“此足以当之矣”",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "中平六年，灵帝崩，董卓为司空，闻邕名高，辟之，称疾不就。卓大怒，詈曰“我力能族人，蔡邕遂偃蹇者，不旋踵矣”又切敕州郡举邕诣府，邕不得已，到，署祭酒，甚见敬重。举高第，补侍御史，又转持书御史，迁尚书。三日之间，周历三台。迁巴郡太守，复留为侍中。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "初平元年，拜左中郎将，从献帝迁都长安，封高阳乡侯。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "董卓宾客部典议欲尊卓比太公，称尚父。卓谋之于邕，邕曰“太公辅周，受命剪商，故特为其号。今明公威德，诚为巍巍，然比之尚父，愚意以为未可宜须并东平定，车驾还反旧京，然后议之”卓从其言。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "二年六月，地震，卓以问邕。邕对曰“地动者，阴盛侵阳，臣下逾制之所致也。前春郊天，公奉引车驾，乘金华青盖，爪画两轓，远近以为非宜”卓于是改乘皂盖车。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "卓重邕才学，厚相遇待，每集宴，辄令邕鼓琴赞事，邕亦每存匡益。然卓多自佷用，邕恨其言少从，谓从弟谷曰“董公性刚而遂非，终难济也，吾欲东奔兖州，若道远难达，且遁逃山东以待之，何如”谷曰“君状异恒人，每行观者盈集。以此自匿，不亦难乎”邕乃止。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "及卓被诛，邕在司徒王允坐，殊不意言之而叹，有动于色。允勃然叱之曰“董卓国之大贼，几倾汉室。君为王臣，所宜同忿，而怀其私遇，以忘大节。今天诛有罪，而反相伤痛，岂不共为逆哉”即收付廷尉治罪。邕陈辞谢，乞黥首刖足，继成汉史。士大夫多矜救之，不能得。太尉马日磾驰往谓允曰“伯喈旷世逸才，多识汉事，当续成后史，为一代大典。且忠孝素著，而所坐无名，诛之无乃失人望乎”允曰“昔武帝不杀司马迁，使作谤书，流于后世。方今国祚中衰，神器不固，不可令佞臣执笔在幼主左右。既无益圣德，复使吾党蒙其讪议”日磾退而告人曰“王公其不长世乎。善人，国之纪也。制作，国之典也。灭纪废典，其能久乎”邕遂死狱中。允悔，欲止而不及。时年六十一。搢绅诸儒莫不流涕。北海郑玄闻而叹曰“汉世之事，谁与正之”兖州、陈留间皆画像而颂焉。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "其撰集汉事，未见录以继后史。适作《灵纪》及十意，又补诸列传四十二篇，因李傕之乱，湮没多不存。所著诗、赋、碑、诔、铭、赞、连珠、箴、吊、论议、《独断》、《劝学》、《释诲》、《叙乐》、《女训》、《篆艺》、祝文、章表、书记，凡百四篇，传于世。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "论曰：意气之感，士所不能忘也。流极之运，有生所共深悲也。当伯喈抱钳扭，徙幽裔，仰日月而不见照烛，临风尘而不得经过，其意岂及语平日幸全人哉。及解刑衣，窜欧越，潜舟江壑，不知其远，捷步深林，尚苦不密，但愿北首旧丘，归骸先垄，又可得乎。董卓一旦入朝，辟书先下，分明枉结，信宿三迁。匡导既申，狂僭屡革，资《同人》之先号，得北叟之后福。屡其庆者，夫岂无怀。君子断刑，尚或为之不举，况国宪仓卒，虑不先图，矜情变容，而罚同邪党。执政乃追怨子长谤书流后，放此为戮，未或闻之典刑。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十下·蔡邕列传第五十下",
    "text": "赞曰：季长戚氏，才通情侈。苑囿典文，流悦音伎。邕实慕静，心精辞绮。斥言金商，南徂北徒，籍梁怀董，名浇身毁。",
    "chapter_url": "https://duguoxue.com/ershisishi/3374.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "左雄字伯豪，南阳涅阳人也。安帝时，举孝廉，稍迁冀州刺史。州部多豪族，好请托，雄常闭门不与交通。奏案贪猾二千石，无所回忌。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "永建初，公车征拜议郎。时，顺帝新立，大臣懈怠，朝多阙政，雄数言事，其辞深切。尚书仆射虞诩以雄有忠公节，上疏荐之曰“臣见方今公卿以下，类多拱默，以树恩为贤，尽节为愚，至相戒曰：白璧不可为，容容多后福。伏见议郎左雄，数上封事，至引陛下身遭难厄，以为警戒，实有王臣蹇蹇之节，周公谟成王之风。宜擢在喉舌之官，必有匡弼之益”由是拜雄尚书，再迁尚书令。上疏陈事曰：",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "臣闻柔远和迩，莫大宁人，宁人之务，莫重用贤，用贤之道，必存考黜。是以皋陶对禹，贵在知人。“安人则惠，黎民怀之”分伯建侯，代位亲民，民用和穆，礼让以兴。故《诗》云“有渰凄凄，兴雨祁祁。雨我公田，遂及我私”及幽、厉昏乱，不自为政，褒艳用权，七子党进，贤愚错绪，深谷为陵。故其诗云“四国无政，不用其良”又曰“哀今之人，胡为虺蜴”言人畏吏如虺蜴也。宗周既灭，六国并秦，坑儒泯典，刬革五等，更立郡县，县设令苛救敝，悦以济难，抚而循之。至于文、景，天下康乂。诚由玄靖宽柔，克慎官人故也。降及宣帝，兴于仄陋，综核名实，知时所病，刺史守相，辄亲引见，考察言行，信赏必罚。帝乃叹曰“民所以安而无怨者，政平吏良也。与我共此者，其唯良二千石乎”以为吏数变易，则下不安业。久于其事，则民服教化。其有政理者，辄以玺书勉励，增秩赐金，或爵至关内侯，公卿缺则以次用之。是以吏称其职，人安其业。汉世良吏，于兹为盛，故能降来仪之端，建中兴之功。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "汉初至今，三百馀载，俗浸雕敝，巧伪滋萌，下饰其诈，上肆其残。曲城百里，转动无常，各怀一切，莫虑长久。谓杀害不辜为威风，聚敛整辨为贤能，以理已安民为劣弱，以奉法循理为不化。髡钳之戮，生于睚眦。覆尸之祸，成于喜怒。视民如寇雠，税之如豺虎。监司项背相望，与同疾騊，见非不举，闻恶不察，观政于停传，责成于期月，言善不称德，论功不据实，虚诞者获誉，拘检者离毁。或因罪而引高，或色斯以求名。州宰不覆，竞共辟召，踊跃升腾，超等逾匹。或考奏捕案，而亡不受罪，会赦行赂，复见洗涤。朱紫同色，清浊不分。故使奸猾枉滥，轻忽去就，拜除如流，缺动百数。乡官部吏，职斯禄薄，车马衣服，一出于民，谦者取足，贪者充家，特选横调，纷纷不绝，送迎烦费，损政伤民。和气未洽，灾眚不消，咎皆在此。今之墨绶，犹古之诸侯，拜爵王庭，舆服有庸，而齐于匹竖，叛命避负，非所以崇宪明理，惠育元元也。臣愚以为守相长吏，惠和有显效者，可就增秩，勿使移徙，非父母丧不得去官。其不从法禁，不式王命，锢之终身，虽会赦令，不得齿列。若被劾奏，亡不就法者，徙家边郡，以惩其后。乡部亲民之吏，皆用儒生清白任从政者，宽其负算，增其秩禄，吏职满岁，宰府州郡乃得辟举。如此，威福之路塞，虚伪之端绝，送迎之役损，赋敛之源息。循理之吏，得成其化。率土之民，各宁其所。追配文、宣中兴之轨，流光垂祚，永世不刊。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "帝感其言：申下有司，考其真伪，详所施行。雄之所言，皆明达政体，而宦竖擅权，终不能用。自是选代交互，令长月易，迎新送旧，劳扰无已，或官寺空旷，无人案事，每选部剧，乃至逃亡。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "永建三年，京师、汉阳地皆震裂，水泉涌出。四年，司、冀复有大水。雄推较灾异，以为下人有逆上之征，又上疏言“宜密为备，以俟不虞”寻而青、冀、杨、州盗贼连发，数年之间，海内扰乱。其后天下大赦，贼虽颇解，而官犹无备，流叛之馀，数月复起。雄与仆射郭虔共上疏，以为“寇贼连年，死亡太半，一人犯法，举宗群亡。宜及其尚微，开令改悔。若告党与者，听除其罪。能诛斩者，明加其赏”书奏，并不省。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "又上言“宜崇经术，缮修太学”帝从之。阳嘉元年，太学新成，诏试明经者补弟子，增甲乙之科，员各十人。除京师及郡国耆儒年六十以上为郎、舍人、诸王国郎者百三十八人。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "雄又上言“郡国孝廉，古之贡士，出则宰民，宣协风教。若其面墙，则无所施用。孔子曰四十不惑，《礼》称强仕。请自今孝廉年不满四十，不得察举，皆先诣公府，诸生试家法，文吏课笺奏，副之端门，练其虚实，以观异能，以美风俗。有不承科令者，正其罪法。若有茂才异行，自可不拘年齿”帝从之，于是班下郡国。明年，有广陵孝廉徐淑，年未及举，台郎疑而诘之。对曰“诏书曰有如颜回、子奇，不拘年齿，是故本郡以臣充选”郎不能屈。雄诘之曰“昔颜回闻一知十，孝廉闻一知几邪”淑无以对，乃谴却郡。于是济阴太守胡广等十馀人皆坐谬举免黜，唯汝南陈蕃、颍川李膺、下邳陈球等三十馀人得拜郎中。自是牧守畏栗，莫敢轻举。迄于永憙，察选清平，多得其人。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "雄又奏征海内名儒为博士，使公卿子弟为诸生。有志操者，加其俸禄。及汝南谢廉，河南赵建，年始十二，各能通经，雄并奏拜童子郎。于是负书来学，云集京师。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "初，帝废为济阴王，乳母宋娥与黄门孙程等共议立帝，帝后以娥前有谋，遂封为山阳君，邑五千户。又封大将军梁商子冀襄邑侯。雄上封事曰“夫裂土封侯，王制所重。高皇帝约，非刘氏不王，非有功不侯。孝安皇帝封江京、王圣等，遂致地震之异。永建二年，封阴谋之功，又有日食之变。数术之士，咸归咎于封爵。今青州饑虚，盗贼未息，民有乏绝，上求禀贷。陛下乾乾劳思，以济民为务。宜循古法，宁静无为，以求天意，以消灾异。诚不宜追录小恩，亏失大典”帝不听。雄复谏曰：",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "臣闻人君莫不好忠正而恶谗谀，然而历世之患，莫不以忠正得罪，谗谀蒙幸者，盖听忠难，从谀易也。夫刑罪，人情之所甚恶。贵宠，人情之所甚欲。是以时俗为忠者少，而习谀者多。故令人主数闻其美，稀知其过，迷而不悟，至于危亡。臣伏见诏书，顾念阿母旧德宿恩。欲特加显赏。案尚书故事，无乳母爵邑之制，唯先帝时阿母王圣为野王君。圣造生谗贼废立之祸，生为天下所咀嚼，死为海内所欢快。桀、纣贵为天子，而庸仆羞与为比者，以其无义也。夷、齐贱为匹夫，而王侯争与为伍者，以其有德也。今阿母躬蹈约俭，以身率下，群僚蒸庶，莫不向风，而与王圣并同爵号，惧违本操，失其常愿。臣愚以为凡人之心，理不相远，其所不安，古今一也。百姓深惩王圣倾覆之祸，民萌之命，危于累卵，常惧时世复有此类。怵惕之念，未离于心。恐惧之言，未绝乎口。乞如前议，岁以千万给奉阿母，内足以尽恩爱之欢，外可不为吏民所怪。梁冀之封，事非机急，宜过灾厄之运，然后平议可否。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "会复有地震、缑氏山崩之异，雄复上疏谏曰“先帝封野王君，汉阳地震，今封山阳君而京城复震，专政在阴，其灾尤大。臣前后瞽言封爵至重，王者可私人以财，不可以官，宜还阿母之封，以塞灾异。今冀已高让，山阳君亦宜崇其本节”雄言数切至，娥亦畏惧辞让，而帝恋恋不能已，卒封之。后阿母遂以交遘失爵。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "是时，大司农刘据以职事被谴，召诣尚书，传呼促步，又加以捶扑。雄上言“九卿位亚三事，班在大臣，行有佩玉之节，动有庠序之仪。孝明皇帝始有扑罚，皆非古典”帝从而改之，其后九卿无复捶扑者。自雄掌纳言，多所匡肃，每有章表奏议，台阁以为故事。迁司隶校尉。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "初，雄荐周举为尚书，举既称职，议者咸称焉。及在司隶，又举故冀州刺史冯直以为将帅，而直尝坐臧受罪，举以此劾奏雄。雄悦曰“吾尝事冯直之父而又与直善，今宣光以此奏吾，乃是韩厥之举也”由是天下服焉。明年坐法免。后复为尚书。永和三年卒。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "周举字宣光，汝南汝阳人，陈留太守防之子。防在《儒林传》。举姿貌短陋，而博学洽闻，为儒者所宗，故京师为之语曰“《五经》从横周宣光”",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "延光四年，辟司徒李郃府。时宦者孙程等既立顺帝，诛灭诸阎，议郎陈禅以为阎太后与帝无母子恩，宜徙别馆，绝朝见。群臣议者咸以为宜。举谓郃曰“昔郑武姜谋杀严公，严公誓之黄泉。秦始皇怨母失行，久而隔绝，后感颍考叔、茅焦之言，循复子道。书传美之。今诸阎新诛，太皇幽在离宫，若悲愁生疾，一旦不虞，主上将何以令于天下。如从禅议，后世归咎明公。宜密表朝廷，令奉太后，率厉群臣，朝觐如旧，以厌天心，以答人望”郃即上疏陈之。明年正月，帝乃朝于东宫，太后由此以安。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "后长乐少府朱伥代郃为司徒，举犹为吏。时孙程等坐怀表上殿争功，帝怒，悉徙封远县，敕洛阳令促期发遣。举说朱伥曰“朝廷在西钟下时，非孙程等岂立。虽韩、彭、吴、贾之功，何以加诸。今忘其大德，录其小过，如道路夭折，帝有杀功臣之讥。及今未去，宜急表之”伥曰“今诏怒，二尚书已奏其事，吾独表此，必致罪谴”举曰“明公年过八十，位为台辅，不于今时竭忠报国，惜身安宠，欲以何求。禄位虽全，必陷佞邪之讥。谏而获罪，犹有忠贞之名。若举言不足采，请从此辞”伥乃表谏，帝果从之。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "举后举茂才，为平丘令。上书言当世得失，辞甚切正。尚书郭虔、应贺等见之叹息，共上疏称举忠直，欲帝置章御坐，以为规诫。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "举稍迁并州刺史。太原一郡，旧俗以介子推焚骸，有龙忌之禁。至其亡月，咸言神灵不乐举火，由是士民每冬中辄一月寒食，莫敢烟爨，老小不堪，岁多死者。举既到州，乃作吊书以置子推之庙，言盛冬去火，残损民命，非贤者之意，以宣示愚民，使还温食。于是众惑稍解，风俗颇革。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "转冀州刺史。阳嘉三年，司隶校尉左雄荐举，征拜尚书。举与仆射黄琼同心辅政，名重朝廷，左右惮之。是岁河南、三辅大旱，五谷灾伤，天子亲自露坐德阳殿东厢请雨，又下司隶、河南祷祀河神、名山、大泽。诏书以举才学优深，特下策问曰“朕以不德，仰承三统，夙兴夜寐，思协大中。顷年以来，旱灾屡应，稼穑焦枯，民食困乏。五品不训，王泽未流，群司素餐，据非其位。审所贬黜，变复之征，厥效何由。分别具对，勿有所讳”举对曰：",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "臣闻《易》称“天尊地卑，乾坤以定”。二仪交构，乃生万物，万物之中，以人为贵。故圣人养之以君，成之以化，顺四节之宜，适阴阳之和，便男女婚娶不过其时。包之以仁恩，导之以德教，示之以灾异，训之以嘉祥。此先圣承乾养物之始也。夫阴阳闭隔，则二气否塞。二气否塞，则人物不昌。人物不昌，则风雨不时。风雨不时，则水旱成灾。陛下处唐、虞之位，未行尧、舜之政，近废文帝、光武之法，而循亡秦奢侈之欲，内积怨女，外有旷夫。今皇嗣不兴，东宫未立，伤和逆理，断绝人伦之所致也。非但陛下行此而已，竖宦之人，亦复虚以形势，威侮良家，取女闭之，至有白首殁无配偶，逆于天心。昔武王入殷，出倾宫之女。成汤遭灾，以六事克己。鲁僖遇旱，而自责祈雨。皆以精诚，转祸为福。自枯旱以来，弥历年岁，未闻陛下改过之效，徒劳至尊暴露风尘，诚无益也。又下州郡祈神致请。昔齐有大旱，景公欲祀河伯，晏子谏曰“不可。夫河伯以水为城国，鲁鳖为民庶。水尽鱼枯，岂不欲雨。自是不能致也”陛下所行，但务其华，不寻其实，犹缘木求鱼，却行求前。诚宜推信革政，崇道变惑，出后宫不御之女，理天下冤枉之狱，除太官重膳之费。夫五品不训，责在司徒，有非其位，宜急黜斥。臣自藩外擢典纳言，学薄智浅，不足以对。《易传》曰“阳感天，不旋日”惟陛下留神裁察。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "因召见举及尚书令成翊世、仆射黄琼，问以得失。举等并对以为宜慎官人，去斥贪污，离远佞邪，循文帝之俭，尊孝明之教，则时雨必应。帝曰“百官贪污佞邪者为谁乎”举独对曰“臣从下州，超备机密，不足以别群臣。然公卿大臣数有直言者，忠贞也。阿谀苟容者，佞邪也。司徒视事六年，未闻有忠言异谋，愚心在此”其后以事免司徒刘崎，迁举司隶校尉。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "永和元年，灾异数见，省内恶之。诏召公、卿、中二千石、尚书诣显亲殿，问曰“言事者多云，昔周公摄天子事，及薨，成王欲以公礼葬之，天为动变。及更葬以天子之礼，即有反风之应。北乡侯亲为天子而葬以王礼，故数有灾异，宜加尊谥，列于昭穆”群臣议者多谓宜如诏旨，举独对曰“昔周公有请命之应，隆太平之功，故皇天动威，以章圣德。北乡侯本非正统，奸臣所立，立不逾岁，年号未改，皇天不祐，大命夭昏。《春秋》王子猛不称崩，鲁子野不书葬。今北乡侯无它功德，以王礼葬之，于事已崇，不宜称谥。灾眚之来，弗由此也”于是司徒黄尚、太常桓焉等七十人同举议，帝从之。尚字伯河，南郡人也，少历显位，亦以政事称。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "举出为蜀郡太守，坐事免。大将军梁商表为从事中郎，甚敬重焉。六年三月上已日，商大会宾客，宴于洛水，举时称疾不往。商与亲昵酣饮极欢，及酒阑倡罢，继以《Ε露》之歌，坐中闻者，皆为掩涕。太仆张种时亦在焉，会还，以事告举。举叹曰“此所谓哀乐失时，非其所也，殃将及乎”商至秋果薨。商疾笃，帝亲临幸，问以遗言。对曰“人之将死，其言也善。臣从事中郎周举，清高忠正，可重任也”由是拜举谏议大夫。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "时，连有灾异，帝思商言，召举于显亲殿，问以变眚。举对曰“陛下初立，遵修旧典，兴化致政，远近肃然。顷年以来，稍违于前，朝多宠幸，禄不序德。观天察人，准今方古，诚可危惧。《书》曰：僭恒旸若。夫僭差无度，则言不从而下不正。阳无以制，则上扰下竭。宜密严敕州郡，察强宗大奸，以时禽讨”其后江淮猾贼周生、徐凤等处处并起，如举所陈。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "时，诏遣八使巡行风俗，皆选素有威名者，乃拜举为侍中，与侍中杜乔、守光禄大夫周栩、前青州刺史冯羡、尚书栾巴、侍御史张纲、兖州刺史郭遵、太尉长史刘班，并守光禄大夫，分行天下。其刺史、二千石有臧罪显明者，驿马上之。墨绶以下，便辄收举。其有清忠惠利，为百姓所安，宜表异者，皆以状上。于是八使同时俱拜，天下号曰“八俊”。举于是劾奏贪猾，表荐公清，朝廷称之。迁河内太守，征为大鸿胪。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "及梁太后临朝，诏以殇帝幼崩，庙次宜在顺帝下。太常马访奏宜如诏书，谏议大夫吕勃以为应依昭穆之序，先殇帝，后顺帝。诏下公卿。举议曰“《春秋》鲁闵公无子，庶兄僖公代立，其子文公遂跻僖于闵上。孔子讥之，书曰：有事于太庙，跻僖公。《传》曰：逆祀也。及定公正其序，经曰从祀先公，为万世法也。今殇帝在先，于秩为父，顺帝在后，于亲为子，先后之义不可改，昭穆之序不可乱。吕勃议是也”太后下诏从之。迁光禄勋，会遭母忧去职，后拜光禄大夫。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "建和三年卒。朝廷以举清公亮直，方欲以为宰相，深痛惜之。乃诏先光禄勋、汝南太守曰“昔在前世，求贤如渴，封墓轼闾，以光贤哲。故公叔见诔，翁归蒙述，所以昭忠厉俗，作范后昆。故光禄大夫周举，性侔夷、鱼，忠逾随、管，前授牧守，及还纳言，出入京辇，有钦哉之绩，在禁闱有密静之风。予录乃勋，用登九列。方欲式序百官，亮协三事，不永夙终，用乖远图。朝廷愍悼，良为怆然。《诗》不云乎：肇敏戎功，用锡尔祉。其令将大夫以下到丧发日复会吊。加赐钱十万，以旌委蛇素丝之节焉”子勰。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "勰字巨胜，少尚玄虚，以父任为郎，自免归家。父故吏河南召夔为郡将，卑身降礼，致敬于勰。勰耻交报之，因杜门自绝。后太太守举孝廉，复以疾去。时梁冀贵盛，被其征命者，莫敢不应，唯勰前后三辟，竟不能屈。后举贤良方正，不应。又公车征，玄纁备礼，固辞废疾。常隐处窜身，慕老聃清静，杜绝人事，巷生荆棘，十有馀岁。至延熹二年，乃开门延宾，游谈宴乐，及秋而梁冀诛，年终而勰卒，时年五十。蔡邕以为知命。自勰曾祖父扬至勰孙恂，六世一身，皆知名云。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "黄琼字世英，江夏安陆人，魏郡太守香之子也。香在《文苑传》。琼初以父任为太子舍人，辞病不就。遭父忧，服阕，五府俱辟，连年不应。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "永建中，公卿多荐琼者，于是与会稽贺纯、广汉杨厚俱公车征。琼至纶氏，称疾不进。有司劾不敬，诏下县以礼慰遣，遂不得已。先是，征聘处士多不称望，李固素慕于琼，乃以书逆遗之曰：",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "闻已度伊、洛，近在万岁亭，岂即事有渐，将顺王命乎。盖君子谓伯夷隘，柳下惠不恭，故传曰“不夷不惠，可否之间”。盖圣贤居身之所珍也。诚遂欲枕山栖谷，拟亦巢、由，斯则可矣。若当辅政济民，今其时也。自生民以来，善政少而乱俗多，必待尧、舜之君，此为志士终无时矣。常闻语曰“峣峣者易缺，皦皦者易污”《阳春》之曲，和者必寡，盛名之下，其实难副。近鲁阳樊君，被征初至，朝廷设坛席，犹待神明。虽无大异，而言行所守无缺。而毁谤布流，应时折减者，岂非观听望深，声名太盛乎。自顷征聘之士，胡元安、薛孟尝、朱仲昭、顾季鸿等，其功业皆无所采，是故俗论皆言处士纯盗虚声。愿先生弘此远谟，令众人叹服，一雪此言耳。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "琼至，即拜议郎，稍迁尚书仆射。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "初，琼随父在台阁，习见故事。及后居职，达练官曹，争议朝堂，莫能抗夺。时连有灾异，琼上疏顺帝曰“间者以来，卦位错谬，寒燠相干，蒙气数兴，日暗月散。原之天意，殆不虚然。陛下宜开石室，案《河》、《洛》，外命史官，悉条上永建以前至汉初灾异，与永建以后讫于今日，孰为多少。又使近臣儒者参考政事，数见公卿，察问得失。诸无功德者，宜皆斥黜。臣前颇陈灾眚，并荐光禄大夫樊英、太中大夫薛包及会稽贺纯、广汉杨厚，未蒙御省。伏见处士巴郡黄错、汉阳任棠，年皆耆耋，有作者七人之志。宜更见引致，助崇大化”于是有诏公车征错等。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "三年，大旱。琼复上疏曰“昔鲁僖遇旱，以六事自让，躬节俭，闭女谒，放谗佞者十三人，诛税民受货者九人，退舍南郊，天立大雨。今亦宜顾省政事，有所损阙，务存质俭，以易民听。尚方御府，息除烦费。明敕近臣，使遵法度，如有不移，示以好恶。数见公卿，引纳儒士，访以政化，使陈得失。又囚徒尚积，多致死亡，亦足以感伤和气，招降灾旱。若改敝从善，择用嘉谋，则灾消福至矣”书奏，引见德阳殿，使中常侍以琼奏书属主者施行。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "自帝即位以后，不行籍田之礼。琼以国之大典不宜久废，上疏奏",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "自古圣帝哲王，莫不敬恭明祀，增致福祥，故必躬郊庙之礼，亲籍田之勤，以先群萌，率劝农功。昔周宣王不籍千亩，虢文公以为大讥，卒有姜戎之难，终损中兴之名。窃见陛下遵稽古之鸿业，体虔肃以应天，顺时奉元，怀柔百神，朝夕触尘埃于道路，昼暮聆庶政以恤人。虽《诗》咏成汤之不怠遑，《书》美文王之不暇食，诚不能加。今庙祀适阕，而祈谷洁斋之事，近在明日。臣恐左右之心，不欲屡动圣躬，以为亲耕之礼，可得而废。臣闻先王制典，籍田有日，司徒咸戒，司空除坛。先时五日，有协风之应，王即斋官，飨醴载耒，诚重之也。自癸巳以来，仍西北风，甘泽不集，寒凉尚结。迎春东郊，既不躬亲，先农之礼，所宜自勉，以逆和气，以致时风。《易》曰“君子自强不息”斯其道也。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "书奏，帝从之。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "顷之，迁尚书令。琼以前左雄所上孝廉之选，专用儒学文吏，于取士之义，犹有所遗，乃奏增孝悌及能从政者为四科，事竟施行。又雄前议举吏先试之于公府，又覆之于端门，后尚书张盛奏除此科。琼复上言“覆试之作，将以澄洗清浊，覆实虚滥，不宜改革”帝乃止。出为魏郡太守，稍迁太常。和平中，以选入侍讲禁中。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "元嘉元年，迁司空。桓帝欲褒崇大将军梁冀，使中朝二千石以上会议其礼。特进胡广、太常羊溥、司隶校尉祝恬、太中大夫边韶等，咸称冀之勋德，其制度赍赏，以宜比周公，锡之山川、土田、附庸。琼独建议曰“冀前以亲迎之劳，增邑三千，又其子胤亦加封赏。昔周公辅相成王，制礼作乐，化致太平，是以大启土宇，开地七百。今诸侯以户邑为制，不以里数为限。萧何识高祖于泗水，霍光定倾危以兴国，皆益户增封，以显其功。冀可比邓禹，合食四县，赏赐之差，同于霍光，使天下知赏必当功，爵不越德”朝廷从之。冀意以为恨。会以地动策免。复为太仆。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "永兴元年，迁司徒，转太尉。梁冀前后所托辟召，一无所用。虽有善人而为冀所饰举者，亦不加命。延熹元年，以日食免。复为大司农。明年，梁冀被诛，太尉胡广、司徒韩縯、司空孙朗皆坐阿附免废，复拜琼为太尉。以师傅之恩，而不阿梁氏，乃封为邟乡侯，邑千户。琼辞疾让封六七上，言旨恳恻，乃许之。梁冀既诛，琼首居公位，举奏州郡素行贪污至死徙者十馀人，海内由是翕然望之。寻而五侯擅权，倾动内外，自度力不能匡，乃称疾不起。四年，以寇贼免。其年复为司空。秋，以地震免。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "七年，疾笃，上疏谏曰：",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "｛臣闻天者务刚其气，君者务强其政。是以王者处高自持，不可不安。履危任力，不可不据。夫自持不安则颠，任力不据则危。故圣人升高据上，则以德义为首。涉危蹈倾，则以贤者为力。唐尧以德化为寇冕，以稷、契为筋力。高而益崇，动而愈据，此先圣所以长守万国，保其社稷者也。昔高皇帝应天顺民，奋剑而王，埽除秦、项，革命创制，降德流祚。至于哀、平，而帝道不纲，秕政日乱，遂使奸佞擅朝，外戚专恣。所寇不以仁义为冕，所蹈不以贤佐为力，终至颠蹶，灭绝汉祚。天绝陵，民鬼惨怆，赖皇乾眷命，炎德复辉。光武以圣武天挺，继统兴业，创基冰泮之上，立足枳棘之林。擢贤于众愚之中，画功于无形之世。崇礼义于交争，循道化于乱离。是自历高而不倾，任力危而不跌，兴复洪祚，开建中兴，光被八极，垂名无穷。至于中叶，盛业渐衰。陛下初从藩国，爰升帝位，天下拭目，谓见太平。而即位以来，未有胜政。诸梁秉权，竖宦充朝，重封累积，倾动朝廷，卿校牧守之选，皆出其门，羽毛齿革、明珠南金之宝，殷满其室，富拟王府，势回天地。言之者必族，附之者必荣。忠臣惧死而杜口，万夫怖祸而木舌，塞陛下耳目之明，更为聋瞽之主。故太尉李固、杜乔，忠以直言，德以辅政，念国妄身，陨殁为报，而坐陈国议，遂见残灭。贤愚切痛，海内伤惧。又前白马令李云，指言宦官罪秽宜诛，皆因众人之心，以救积薪之敝。弘农杜众，知云所言宜行，惧云以忠获罪，故上书陈理之，乞同日而死，所以感悟国家，庶云获免。而云既不辜，众又并坐，天下尤痛，益以怨结，故朝野之人，以忠为讳。昔赵杀鸣犊，孔子临河而反。夫覆巢破卵，则凤皇不翔。刳牲夭胎，则麒麟不臻。诚物类相感，理使其然。尚书周永，昔为沛令，素事梁冀，幸其威势，坐事当罪，越拜令职。见冀将衰，乃阳毁示忠，遂因奸计，亦取侯封。又黄门协邪，群辈相党，自冀兴盛，腹背相亲，朝夕图谋，共构奸轨。临冀当诛，无可设巧，复记其恶，以要爵赏。陛下不加清澄，审别真伪，复兴忠臣并时显封，使朱紫共色，粉墨杂蹂，所谓抵金玉于沙砾，碎珪璧于泥涂。四方闻之，莫不愤叹。昔曾子大孝，慈母投杼。伯奇至贤，终于流放。夫谗谀所举，无高而不可升。阿党相抑，无深而不可论。可不察欤。臣至顽驽，世荷国恩，身轻位重，勤不补过，然惧于永殁，负衅益深。敢以垂绝之日，陈不讳之言，庶有万分，无恨三泉。｝",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "其年卒，时年七十九。赠车骑将军，谥曰忠侯。孙琬。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "琬字子琰。少失父。早而辩慧。祖父琼，初为魏郡太守，建和元年正月日食，京师不见而琼以状闻。太后诏问所食多少，琼思其对而未知所况。琬年七岁，在傍，曰“何不言日食之馀，如月之初”琼大惊，即以其言应诏，而深奇爱之。后琼为司徒，琬以公孙拜童子郎，辞病不就，知名京师。时司空盛允有疾，琼遣琬候问，会江夏上蛮贼事副府，允发书视毕，微戏琬曰“江夏大邦，而蛮多士少”琬奉手对曰“蛮夷猾夏，责在司空”因拂衣辞去，允甚奇之。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "稍迁五官中郎将。时陈蕃为光禄勋，深相敬待，数与议事。旧制，光禄举三署郎，以高功久次才德尤异者为茂才四行。时权富子弟多以人事得举，而贫约守志者以穷退见遗，京师为之谣曰“欲得不能，光禄茂才”于是琬、蕃同心，显用志士，平原刘醇、河东朱山、蜀郡殷参等并以才行蒙举。蕃、琬遂为权富郎所见中伤，事下御史中丞王畅、侍御史刁韪。韪、畅素重蕃、琬，不举其事，而左右复陷以朋党，畅坐左转议郎而免蕃官，琬、韪俱禁锢。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "韪字子荣，彭城人。后陈蕃被征，而言事者多讼韪，复拜议郎，迁尚书。在朝有鲠直节，出为鲁、东海二郡相。性抗厉，有明略，所在称神。常以法度自整，家人莫见墯容焉。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "琬被废弃几二十年。至光和末，大尉杨赐上书荐琬有拨乱之才，由是征拜议郎，擢为青州刺史，迁侍中。中平初，出为右扶风，征拜将作大芹、少府、太仆。又为豫州牧。时寇贼陆梁，州境雕残，琬讨击平之，威声大震。政绩为天下表，封关内侯。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "及董卓秉政，以琬名臣，征为司徒，迁太仆，更封阳泉乡侯。卓议迁都长安，琬与司徒杨彪同谏不从。琬退而驳议之曰“昔周公营洛邑以宁姬，光武卜东郡以隆汉，天之所启，神之所安。大业既定，岂宜妄有迁动，以亏四海之望”时人惧卓暴怒，琬必及害，固谏之。琬对曰“昔白公作乱于楚，屈庐冒刃而前。崔杼弑君于齐，晏婴不惧其盟。吾虽不德，诚慕古人之节”琬竟坐免。卓犹敬其名德旧族，不敢害。后与杨彪同拜光禄大夫，及徙西都，转司隶校尉，与司徒王允同谋诛卓。及卓将李傕、郭汜攻破长安，遂收琬下狱死，时年五十二。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "论曰：古者诸侯岁贡士，进贤受上赏，非贤贬爵士。升之司马，辩论其才，论定然后官之。任官然后禄之。故王者得其人，进仕劝其行，经邦弘务，所由久矣。汉初诏举贤良、方正，州郡察孝廉、秀才，斯亦贡士之方也。中兴以后，复增敦朴、有道、贤能、直言、独行、高节、质直、清白、敦厚之属。荣路既广，觖望难裁，自是窃名伪服，浸以流竞。权门贵仕，请谒繁兴。自左雄任事，限年试才，虽颇有不密，固亦因识时宜。而黄琼、胡广、张衡、崔瑗之徒，泥滞旧方，互相诡驳，循名者屈其短，算实者挺其效。故雄在尚书，天下不敢妄选，十馀年间，称为得人，斯亦效实之征乎。顺帝始以童弱反政，而号令自出，知能任使，故士得用情，天下喁喁仰其风采。遂乃备玄纁玉帛，以聘南阳樊英，天子降寝殿，设坛席，尚书奉引，延问失得。急登贤之举，虚降己之礼，于是处士鄙生，忘其拘儒，拂巾衽褐，以企旌车之招矣。至乃英能承风，俊乂咸事，若李固、周举之渊谟弘深，左雄、黄琼之政事贞固，桓焉，杨厚以儒学进，崔瑗、马融以文章显，吴祐、苏章、种暠、栾巴牧民之良干，庞参、虞诩将帅之宏规，王龚、张皓虚心以推士，张纲、杜乔直道以纠违，郎顗阴阳详密，张衡机术特妙，东京之士，于兹盛焉。向使庙堂纳其高谋，疆场宣其智力，帷幄容其謇辞，举厝禀其成式，则武、宣之轨，岂其远而。《诗》云“靡不有初，鲜克有终”可为恨哉。及孝桓之时，硕德继兴，陈蕃、杨秉处称贤宰，皇甫、张、段出号名将，王畅、李膺弥缝衮阙，朱穆、刘陶献替匡时，郭有道奖鉴人伦，陈仲弓弘道下邑。其馀宏儒远智，高心洁行，激扬风流者，不可胜言。而斯道莫振，文武陵队，在朝者以正议婴戮，谢事者以党锢致灾。往车虽折，而来轸方遒。所以倾而未颠，决而未溃，岂非仁人君子心力之为乎。呜呼。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十一·左周黄列传第五十一",
    "text": "赞曰：雄作纳言，古之八元。举升以汇，越自下蕃。登朝理政，并纾灾昏。琼名夙知，累章国疵。琬亦早秀，位及志差。",
    "chapter_url": "https://duguoxue.com/ershisishi/3375.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "荀淑字季和，颍川颍阴人，荀卿十一世孙也。少有高行，博学而不好章句，多为俗儒所非，而州里称其知人。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "安帝时，征拜郎中，后再迁当涂长。去职还乡里。当世名贤李固、李膺等皆师宗之。及梁太后临朝，有日食地震之变，诏公卿举贤良方正，光禄勋杜乔、少府房植举淑对策，讥刺贵幸，为大将军梁冀所忌，出补朗陵侯相。莅事明理，称为神君。顷之，弃官归，闲居养志。产业每增，辄以赡宗族知友，年六十七，建和三年卒，李膺时为尚书，自表师丧。二县皆为立祠。有子八人：俭、绲、靖、焘、汪、爽、肃、专，并有名称，时人谓之“八龙”。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "初，荀氏旧里名西豪，颍阴令勃海苑康以为昔高阳氏有才子八人，今荀氏亦有八子，故改其里曰高阳里。靖有至行，不仕，年五十而终，号曰玄行先生。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "淑兄子昱字伯条，昙字无智。昱为沛相，昙为广陵太守。兄弟皆正身疾恶，志除阉宦。其支党宾客有在二郡者，纤罪必诛。昱后共大将军窦武谋诛中官，与李膺俱死。昙亦禁锢终身。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "爽字慈明，一名谞。幼而好学，年十二，能通《春秋》、《论语》。太尉杜乔见而称之，曰“可为人师”爽遂耽思经书，庆吊不行，征命不应。颍川为之语曰“荀氏八龙，慈明无双”",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "延熹九年，太常赵典举爽至孝，拜郎中。对策陈便宜曰：",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "臣闻之于师曰“汉为火德，火生于木，木盛于火，故其德为孝，其象在《周易》之《离》”夫在地为火，在天为日。在天者用其精，在地者用其形。夏则火王，其精在天，温暖之气，养生百木，是其孝也。冬时则废，其形在地，酷烈之气，焚烧山林，是其不孝也。故汉制使天下诵《孝经》，选吏举孝廉。夫丧亲自尽，孝之终也。今之公卿及二千石，三年之丧，不得即去，殆非所以增崇孝道而克称火德者也。往者孝文劳谦，行过乎俭，故有遗诏以日易月。此当时之宜，不可贯之万世。古今之制虽有损益，而谅暗之礼未尝改移，以示天下莫遗其亲。今公卿群寮皆政教所瞻，而父母之丧不得奔赴。夫仁义之行，自上而始。敦厚之俗，以应乎下。传曰“丧祭之礼阙，则人臣之恩薄，背死忘生者众矣”曾子曰“人未有自致者，必也亲丧乎”《春秋传》曰“上之所为，民之归也”夫上所不为而民或为之，故加刑罚。若上之所为，民亦为之，又何诛焉。昔丞相翟方进，以自备宰相，而不敢逾制。至遭母忧，三十六日而除。夫失礼之源，自上而始。古者大丧三年不呼其门，所以崇国厚俗笃化之道也。事失宜正，过勿惮改。天下通丧，可如旧礼。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "臣闻有夫妇然后有父子，有父子然后有君臣，有君臣然后有上下，有上下然后有礼仪。礼义备，则人知所厝矣。夫妇人伦之始，王化之端，故文王作《易》，上经首《乾》、《坤》，下经首《咸》、《恒》孔子曰“天尊地卑，乾坤定矣”夫妇之道，所谓顺也。《尧典》曰“釐降二女于妫汭，嫔于虞”降者下也，嫔者妇也。言虽帝尧之女，下嫁于虞，犹屈体降下，勤修妇道。《易》曰“帝乙归妹，以祉元吉”妇人谓嫁曰归，言汤以娶礼归其妹于诸侯也。《春秋》之义，王姬嫁齐，使鲁主之，不以天子之尊加于诸侯也。今汉承秦法，设尚主之仪，以妻制夫，以卑临尊，违乾坤之道，失阳唱之义。孔子曰“昔圣人之作《易》也，仰则观象于天，俯则察法于地，睹鸟兽之文，与地之宜。近取诸身，远取诸物，以通神明之德，以类万物之情”今观法于天，则北极至尊，四星妃后。察法于地，则昆山象夫，卑泽象妻。睹鸟兽之文，鸟则雄者鸣鸲，雌则顺服。兽则牡为唱导，牝乃相从。近取诸身，则乾为人首，坤为人腹。远取诸物，则木实属天，根荄属地。阳尊阴卑，盖乃天性。且《诗》初篇实首《关雎》。《礼》始《寇》、《婚》，先正夫妇。天地《六经》，其旨一揆。宜改尚主之制，以称乾坤之性。遵法尧、汤，式是周、孔。合之天地而不谬，质之鬼神而不疑。人事如此，则嘉瑞降天，吉符出地，五韪咸备，各以其叙矣。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "昔者圣人建天地之中而谓之礼，礼者，所以兴福祥之本，而止祸乱之源也。人能枉欲从礼者，则福归之。顺情废礼者，则祸归之。推祸福之所应，知兴废之所由来也。众礼之中，婚礼为首。故天子娶十二，天之数也。诸侯以下各有等差，事之降也。阳性纯而能施，阴体顺而能化，以礼济乐，节宣其气。故能丰子孙之祥，致老寿之福。及三代之季，淫而无节。瑶台、倾宫，陈妾数百。阳竭于上，阴隔天下。故周公之戒曰“不知稼穑之艰难，不闻小人之劳，惟耽乐之从，时亦罔或克寿”是其明戒。后世之人，好福不务其本，恶祸不易其轨。传曰“截趾适屦，孰云其愚。何与斯人，追欲丧躯”诚可痛也。臣窃闻后宫采女五六千人，从官侍使复在其外。冬夏衣服，朝夕禀粮，耗费缣帛，空竭府藏，征调增倍，十而税一，空赋不辜之民，以供无用之女，百姓穷困于外，阴阳隔塞于内。故感动和气，灾异屡臻。臣愚以为诸非礼聘未曾幸御者，一皆遣出，使成妃合。一曰通怨旷，和阴阳。二曰省财用，实府藏。三曰修礼制，绥眉寿。四曰配阳施，祈螽斯。五曰宽役赋，安黎民。此诚国家之弘利，天人之大福也。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "夫寒热晦明，所以为岁。尊卑奢俭，所以为礼：故以晦明寒暑之气，尊卑侈约之礼为其节也。《易》曰“天地节而四时成”《春秋传》曰“唯器与名不可以假人”《孝经》曰“安上治民，莫善于礼”礼者，尊卑之差，上下之制也。昔季氏八佾舞于庭，非有伤害困于人物，而孔子犹曰“是可忍也，孰不可忍”《洪范》曰“惟辟作威，惟辟作福，惟辟玉食”凡此三者，君所独行而臣不得同也。今臣僭君服，下食上珍，所谓害于而家，凶于而国者也。宜略依古礼尊卑之差，及董仲舒制度之别，严督有司，必行其命。此则禁乱善俗足用之要。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "奏闻，即弃官去。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "后遭党锢，隐于海上，又南遁汉滨，积十馀年，以著述为事，遂称为硕儒。党禁解，五府并辟，司空袁逢举有道，不应。及逢卒，爽制服三年，当世往往化以为俗。时人多不行妻服，虽在亲忧犹有吊问丧疾者，又私谥其君父及诸名士，爽皆引据大义，正之经典，虽不悉变，亦颇有改。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "后公车征为大将军何进从事中郎。进恐其不至，迎荐为侍中，及进败而诏命中绝。献帝即位，董卓辅政，复征之。爽欲遁命，吏持之急，不得去，因复就拜平原相。行至宛陵，复追为光禄勋。视事三日，进拜司空。爽自被征命及登台司，九十五日。因从迁都长安。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "爽见董卓忍暴滋甚，必危社稷，其所辟举皆取才略之士，将共图之，亦与司徒王允及卓长史何颙等为内谋。会病薨，年六十三。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "著《礼》、《易传》、《诗传》、《尚书正经》、《春秋条例》，又集汉事成败可为鉴戒者，谓之《汉语》。又作《公羊问》及《辩谶》，并它所论叙，题为《新书》。凡百馀篇，今多所亡缺。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "兄子悦、彧并知名。彧自有传。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "论曰：荀爽、郑玄、申屠蟠俱以儒行为处士，累征并谢病不诣。及董卓当朝，复备礼召之。蟠、玄竟不屈以全其高。爽已黄发矣，独至焉，未十旬而取卿相。意者疑其乖趣舍，余窃商其情，以为出处君子之大致也，平运则弘道以求志，陵夷则濡迹以匡时。荀公之急急自励，其濡迹乎。不然，何为违贞吉而履虎尾焉。观其逊言迁都之议，以救杨、黄之祸。及后潜图董氏，几振国命，所谓“大直若屈”，道故逶迤也。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "悦字仲豫，俭之子也。俭早卒。悦年十二，能说《春秋》。家贫无书，每之人间，所见篇牍，一览多能诵记。性沉静，美姿容，尤好著述。灵帝时阉官用权，士多退身穷处，悦乃托疾隐居，时人莫之识，唯从弟彧特称敬焉。初辟镇东将军曹操府，迁黄门侍郎。献帝颇好文学，悦与彧及少府孔融侍讲禁中，旦夕谈论。累迁秘书监、侍中。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "时，政移曹氏，天子恭己而已。悦志在献替，而谋无所用，乃作《申鉴》五篇。其所论辩，通见政体，既成而奏之。其大略曰：",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "夫道之本，仁义而已矣。五典以经之，群籍以纬之，咏之歌之，弦之舞之，前监既明，后复申之。故古之圣王，其于仁义也，申重而已。致政之术，先屏四患，乃崇五政。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "一曰伪，二曰私，三曰放，四曰奢。伪乱俗，私坏法，放越轨，奢败制。四者不除，则政末由行矣。夫俗乱则道荒，虽天地不得保其性矣。法坏则世倾，虽人主不得守其度矣。轨越则礼亡，虽圣人不得全其道矣。制败则欲肆，虽四表不得充其求矣。是谓四患。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "兴农桑以养其生，审好恶以正其俗，宣文教以章其化，立武备以秉其威，明赏罚以统其法。是谓五政。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "人不畏死，不可惧以罪。人不乐生，不可劝以善。虽使契布五教，皋陶作士，政不行焉。故在上者先丰人财以定其志，帝耕籍田，后桑蚕宫，国无游人，野无荒业，财不贾用，力不妄加，以周人事。是谓养生。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "君子之所以动天地，应神明，正万物而成王化者，必乎真定而已。故在上者审定好丑焉。善恶要乎功罪，毁誉效于准验。听言责事，举名察实，无惑诈伤，以荡众心。故事无不核，物无不切，善无不显，恶无不章，俗无奸怪，民无淫风。百姓上下睹利害之存乎己也，故肃恭其心，慎修其行，内不回惑，外无异望，则民志平矣。是谓正俗。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "君子以情用，小人以刑用。荣辱者，赏罚之精华也。故礼教荣辱，以加君子，化其情也。桎梏鞭扑，以加小人，化其刑也。君子不犯辱，况于刑乎。小人不忌刑，况于辱乎。若教化之废，推中人而坠于小人之域。教化之行，引中人而纳于君子之涂。是谓章化。小人之情，缓则骄，骄则恣，恣则怨，怨则叛，危则谋乱，安则思欲，非威强无以惩之。故在上者，必有武备，以戒不虞，以遏寇虐。安居则寄之内政，有事则用之军旅。是谓秉威。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "赏罚，政之柄也。明赏必罚，审信慎令，赏以劝善，罚以惩恶。人主不妄赏，非徒爱其财也，赏妄行则善不劝矣。不妄罚，非矜其人也，罚妄行则恶不惩矣。赏不劝谓之止善，罚不惩谓之纵恶。在上者能不止下为善，不纵下为恶，则国法立矣。是谓统法。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "四患既蠲，五政又立，行之以诚，守之以固，简而不怠，疏而不失，无为为之，使自施之，无事事之，使自交之。不肃而成，不严而化，垂拱揖让，而海内平矣。是谓为政之方。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "又言：",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "尚主之制非古。厘降二女，陶唐之典。归妹元吉，帝乙之训。王姬归齐，宗周之礼。以阴乘阳违天，以妇陵夫违人。违天不祥，违人不义。又古者天子诸侯有事，必告于庙。庙有二史，左史记言，右史书事。事为《春秋》，言为《尚书》。君举必记，善恶成败，无不存焉。下及士庶，苟有茂异，咸在载籍。或欲显而不得，或欲隐而名章。得失一朝，而荣辱千载。善人劝焉，淫人惧焉。宜于今者备置史官，掌其典文，纪其行事。每于岁尽，举之尚书。以助赏罚，以弘法教。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "帝览而善之。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "帝好典籍，常以班固《汉书》文繁难省，乃令悦依《左氏传》体以为《汉纪》三十篇，诏尚书给笔札。辞约事详，论辨多美。其序之曰：",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "昔在上圣，惟建皇极，经纬天地，观象立法，乃作书契，以通宇宙，扬于王庭，厥用大焉。先王光演大业，肆于时夏。亦惟厥后，永世作典。夫立典有五志焉：一曰达道义，二曰章法式，三曰通古今，四日著功勋，五曰表贤能。于是天人之际，事物之宜，粲然显著，罔不备矣。世济其轨，不陨其业。损益盈虚，与时消息。臧否不同，其揆一也。汉四百有六载，拨乱反正，统武兴文，永惟祖宗之洪业，思光启乎万嗣。圣上穆然，惟文之恤，瞻前顾后，是绍是继，阐崇大猷，命立国典。于是缀叙旧书，以述《汉纪》。中兴以前，明主贤臣得失之轨，亦足以观矣。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "又著《崇德》、《正论》及诸论数十篇。年六十二，建安十四年卒。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "韩韶字仲黄，颍川舞阳人也。少仕郡，辟司徒府。时，太山贼公孙举伪号历年，守、令不能破散，多为坐法。尚书选三府掾能理剧者，乃以韶为赢长。贼闻其贤，相戒不入赢境。余县多被寇盗，废耕桑，其流入县界求索衣粮者甚众。韶愍其饑困，乃开仓赈之，所禀赡万馀户。主者争谓不可。韶曰“长活沟壑之人，而以此伏罪，含笑入地矣”太守素知韶名德，竟无所坐。以病卒官。同郡李膺、陈寔、杜密、荀淑等为立碑颂焉。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "子融，字无长。少能辩理而不为章句学。声名甚盛，五府并辟。献帝初，至太仆。年七十卒。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "钟皓字季明，颍川长社人也。为郡著姓，世善刑律。皓少以笃行称，公府连辟，为二兄未仕，避隐密山，以诗律教授门徒千馀人。同郡陈寔，年不及皓，皓引与为友。皓为郡功曹，会辟司徒府，临辞，太守问“谁可代卿者”皓曰“明府欲必得其人，西门亭长陈寔可”寔闻之，曰“钟君似不察人，不知何独识我”皓顷之自劾去。前后九辟公府，征为廷尉正、博士、林虑长，皆不就。时，皓及荀淑并为士大夫所归慕。李膺常叹曰“荀君清识难尚，钟君至德可师”",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "皓兄子瑾母，膺之姑也。瑾好学慕古，有退让风，与膺同年，俱有声名。膺祖太尉脩，常言“瑾似我家性，邦有道不废，邦无道免于刑戮”复以膺妹妻之。瑾辟州府。未尝屈志。膺谓之曰“孟子以为人无是非之心，非人也。弟何期不与孟轲同邪”瑾常以膺言白皓。皓曰“昔国武子好昭人过，以致怨本。卒保身全家，尔道为贵”其体训所安，多此类也。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "年六十九，终于家。诸儒颂之曰“林虑懿德，非礼不处。悦此诗书，弦琴乐古。五就州招，九应台辅。逡巡王命，卒岁容与”皓孙繇，建安中为司隶校尉。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "陈寔字仲弓，颍川许人也。出于单微。自为儿童，虽在戏弄，为等类所归。少作县吏，常给事厮役，后为都亭佐。而有志好学，坐立诵读。县令邓邵试与语，奇之，听受业太学。后令复召为吏，乃避隐阳城山中。时有杀人者，同县杨吏以疑寔，县遂逮系，考掠无实，而后得出。乃为督邮，乃密托许令，礼召杨吏。远近闻者，咸叹服之。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "家贫，复为郡西门亭长，寻转功曹。时中常侍侯览托太守高伦用吏，伦教署为文学掾。寔知非其人，怀檄请见。言曰“此人不宜用，而侯常侍不可违。寔乞从外署，不足以尘明德”伦从之。于是乡论怪其非举，寔终无所言。伦后被征为尚书，郡中士大夫送至轮氏传舍。伦谓众人言曰“吾前为侯常侍用吏，陈君密持教还，而于外白署。比闻议者以此少之，此咎由故人畏惮强御，陈君可谓善则称君，过则称己者也”寔固自引愆，闻者方叹息，由是天下服其德。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "司空黄琼辟选理剧，补闻喜长，旬月，以期丧去官。复再迁除太丘长。修德清静，百姓以安。邻县人户归附者，寔辄训导譬解，发遣各令还本司官行部。吏虑有讼者，白欲禁之。寔曰“讼以求直，禁之理将何申。其勿所拘”司官闻而叹息曰“陈君所言若是，岂有怨于人乎”亦意无讼者。以沛相赋敛违法，乃解印绶去，吏人追思之。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "及后逮捕党人，事亦连寔。馀人多逃避求免，寔曰“吾不就狱，众无所恃”乃请囚焉。遇赦得出。灵帝初，大将军窦武辟以为掾属。时中常侍张让权倾天下。让父死，归葬颍川，虽一郡毕至，而名士无往者，让甚耻之，寔乃独吊焉。及后复诛党人，让感寔，故多所全宥。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "寔在乡闾，平心率物。其有争讼，辄求判正，晓譬曲直，退无怨者。至乃叹曰“宁为刑罚所加，不为陈君所短”时、岁荒民俭，有盗夜入其室，止于梁上。寔阴见，乃起自整拂，呼命子孙，正色训之曰“夫人不可不自勉。不善之人未必本恶，习以性成，遂至于此。梁上君子者是矣”盗大惊，自投于地，稽颡归罪。寔徐譬之曰“视君状貌，不似恶人，宜深克己反善。然此当由贫困”令遗绢二匹。自是一县无复盗窃。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "太尉杨赐、司徒陈耽，每拜公卿，群僚毕贺，赐等常叹寔大位未登，愧于先之。及党禁始解，大将军何进、司徒袁隗遣人敦寔，欲特表以不次之位。寔乃谢使者曰“寔久绝人事，饰巾待终而已”时，三公每缺，议者归之，累见征命，遂不起，闭门悬车，栖迟养老。中平四年，年八十四，卒于家。何进遣使吊祭，海内赴者三万馀人，制衰麻者以百数。共刊石立碑，谥为文范先生。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "有六子，纪、谌最贤。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "纪字元方，亦以至德称。兄弟孝养，闺门雍和，后进之士皆推慕其风。及遭党锢，发愤著书数万言，号曰《陈子》。党禁解，四府并命，无所屈就。遭父忧，每哀至，辄欧血绝气，虽衰服已除，而积毁消瘠，殆将灭性。豫州刺史嘉其至行，表上尚书，图象百城，以厉风俗。董卓入洛阳，乃使就家拜五官中郎将，不得已，到京师，迁侍中。出为平原相，往谒卓，时欲徙都长安，乃谓纪曰“三辅平敞，四面险固，土地肥美，号为陆海。今关东起兵，恐洛阳不可久居。长安犹有宫室，今欲西迁何如”纪曰“天下有道，守在四夷。宜修德政，以怀不附。迁移至尊，诚计之末者。愚以公宜事委公卿，专精外任。其有违命，则威之以武。今关东兵起，民不堪命。若谦远朝政，率师讨伐，则涂炭之民，庶几可全。若欲徙万乘以自安，将有累卵之危，峥嵘之险也”卓意甚忤，而敬纪名行，无所复言。时议欲以为司徒，纪见祸乱方作，不复辨严，即时之郡。玺书追拜太仆，又征为尚书令。建安初，袁绍为太尉，让于纪。纪不受，拜大鸿胪。年七十一，卒于官。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "子群，为魏司空。天下以为公惭卿，卿惭长。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "弟谌，字季方。与纪齐德同行，父子并著高名，时号三君。每宰府辟召，常同时旌命，羔雁成群，当世者靡不荣之。谌早终。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "论曰：汉自中世以下，阉竖擅恣，故俗遂以遁身矫洁放言为高。士有不谈此者，则芸夫牧竖已叫呼之矣。故时政弥惛，而其风愈往。唯陈先生进退之节，必可度也。据于德故物不犯，安于仁故不离群，行成乎身而道训天下，故凶邪不能以权夺，王公不能以贵骄，所以声教废于上，而风俗清乎下也。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十二·荀韩钟陈列传第五十二",
    "text": "赞曰：二李师淑，陈君友皓。韩韶就吏，赢寇怀道。太丘奥广，模我彝伦。曾是渊轨，薄夫以淳。庆基既启，有蔚颍滨，二方承则，八慈继尘。",
    "chapter_url": "https://duguoxue.com/ershisishi/3376.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "李固字子坚，汉中南郑人，司徒郃之子也。郃在《方术传》。固貌状有奇表，鼎角匿犀，足履龟文。少好学，常步行寻师，不远千里。遂究览坟籍，结交英贤。四方有志之士，多慕其风而来学。京师咸叹曰“是复为李公矣”司隶、益州并命郡举孝廉，辟司空掾，皆不就。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "阳嘉二年，有地动、山崩、火灾之异，公卿举固对策，诏又特问当世之敝，为政所宜。固对曰：",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "臣闻王者父天母地，宝有山川。王道得则阴阳和穆，政化乖则崩震为灾。斯皆关之天心，效于成事者也。夫化以职成，官由能理。古之进者，有德有命。今之进者，唯才与力。伏闻诏书务求宽博，疾恶严暴。而今长吏多杀伐致声名者，必加迁赏。其存宽和无党援者，辄见斥逐。是以淳厚之风不宣，雕薄之俗未革。虽繁刑重禁，何能有益。前孝安皇帝变乱旧典，封爵阿母，因造妖{薛女}，使樊丰之徒乘权放恣，侵夺主威，改乱嫡嗣，至令圣躬狼狈，亲遇其艰。既拔自困殆，龙兴即位，天下喁喁，属望风政。积敝之后，易致中兴，诚当沛然思惟善道。而论者犹云，方今之事，复同于前。臣伏从山草，痛心伤臆。实以汉兴以来，三百馀年，贤圣相继，十有八主。岂无阿乳之恩。岂忘贵爵之宠。然上畏天威，俯案经典，知义不可，故不封也。今宋阿母虽有大功勤谨之德，但加赏赐，足以酧其劳苦。至于裂土开国，实乖旧典。闻阿母体性谦虚，必有逊让，陛下宜许其辞国之高，使成万安之福。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "夫妃后之家所以少完全者，岂天性当然。但以爵位尊显，专总权柄，天道恶盈，不知自损，故至颠仆。先帝宠遇阎氏，位号太疾，故其受祸，曾不旋时。《老子》曰“其进锐，其退速也”今梁氏戚为椒房，礼所不臣，尊以高爵，尚可然也。而子弟群从，荣显兼加，永平、建初故事，殆不如此。宜令步兵校尉冀及诸侍中还居黄门之官，使权去外戚，政归国家，岂不休乎。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "又诏书所以禁侍中尚书中臣子弟不得为吏察孝廉者，以其秉戚权，容请托故也。而中常侍在日月之侧，声势振天下，子弟禄仕，曾无限极。虽外托谦默，不干州郡，而谄伪之徒，望风进举。今可为设常禁，同之中臣。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "昔馆陶公主为子求郎，明帝不许，赐钱千万。所以轻厚赐，重薄位者，为官人失才，害及百姓也。窃闻长水司马武宣、开阳城门候羊迪等，无他功德，初拜便真。此虽小失，而渐坏旧章。先圣法度，所宜坚守，政教一跌，百年不复。《诗》云“上帝板板，下民卒瘅”刺周王变祖法度，故使下民将尽病也。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "今陛下之有尚书，犹天下之有北斗也。斗为天喉舌，尚书亦为陛下喉舌。斗斟酌元气，运平四时。尚书出纳王命，赋政四海，权尊势重，责之所归。若不平心，灾眚必至。诚宜审择其人，以毗圣政。今与陛下共理天下者，外则公卿尚书，内则常侍黄门，譬犹一门之内，一家之事，安则共其福庆，危则通其祸败。刺史、二千石，外统职事，内受法则。夫表曲者景必邪，源清者流必洁，犹叩树本，百枝皆动也。《周颂》曰“薄言振之，莫不震叠”此言动之于内，而应于外者也。由此言之，本朝号令，岂可蹉跌。间隙一开，则邪人动心。利竞暂启，则仁义道塞。刑罪不能复禁，化导以之浸坏。此天下之纪纲，当今之急务。陛下宜开石室，陈图书，招会群儒，引问失得，指擿变象，以求天意。其言有中理，即时施行，显拔其人，以表能者。则圣听日有所闻，忠臣尽其所知。又宜罢退宦官，去其权重，裁置常侍二人，方直有德者，省事左右。小黄门五人，才智闲雅者，给事殿中。如此，则论者厌塞，升平可致也。臣所以敢陈愚瞽，冒昧自闻者，傥或皇天欲令微臣觉悟陛下。陛下宜熟察臣言，怜赦臣死。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "顺帝览其对，多所纳用，即进出阿母还弟舍，诸常侍悉叩头谢罪，朝廷肃然。以固为议郎。而阿母宦者疾固言直，因诈飞章以陷其罪，事从中下。大司农黄尚等请之于大将军梁商，又仆射黄琼救明固事，久乃得拜议郎。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "出为广汉令，至白水关，解印绶，还汉中，杜门不交人事。岁中，梁商请为从事中郎。商以后父辅政，而柔和自守，不能有所整裁，灾异数见，下权日重。固欲令商先正风化，退辞高满，乃奏记曰：",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "《春秋》褒仪父以开义路，贬无骇以闭利门，夫义路闭则利门开，利门开则义路闭也。前孝安皇帝内任伯荣、樊丰之属，外委周广、谢恽之徒，开门受赂，署用非次，天下纷然，怨声满道。朝廷初立，颇存清静，未能数年，稍复堕损。左右党进者，日有迁拜，守死善道者，滞洇穷路，而未有改敝立德之方。又即位以来，十有馀年，圣嗣未立，群下继望。可令中宫博简嫔媵，兼采微贱宜子之人，进御至尊，顺助天意。若有皇子，母自乳养，无委保妾医巫，以致飞燕之祸。明将军望尊位显，当以天下为忧，崇尚谦省，垂则万方。而新营祠堂，费功亿计，非以昭明令德，崇示清俭。自数年以来，灾怪屡见，比无雨润，而沉阴郁泱。宫省之内，容有阴谋。孔子曰“智者见变思刑，愚者睹怪讳名”天道无亲，可为祗畏。加近者月食既于端门之侧。月者，大臣之体也。夫穷高侧危，大满则溢，月盈则缺，日中则移。凡此四者，自然之数也。天地之心，福谦忌盛，是以贤达功遂身退，全名养寿，无有怵迫之忧。诚令王纲一整，道行忠立，明公踵伯成之高，全不朽之誉，岂与此外戚凡辈耽荣好位者同日而论哉。固狂夫下愚，不达大体，窃感古人一饭之报，况受顾遇而容不尽乎。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "商不能用。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "永和中，荆州盗贼起，弥年不定，乃以固为荆州刺史。固到，遣吏劳问境内，赦寇盗前衅，与之更始。于是贼帅夏密等敛其魁党六百馀人，自缚归首。固皆原之，遣还，使自相招集，开示威法。半岁间，馀类悉降，州内清平。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "上奏南阳太守高赐等臧秽。赐等惧罪，遂共重赂大将军梁冀，冀为千里移檄，而固持之愈急。冀遂令徙固为太山太守。时，太山盗贼屯聚历年，郡兵常千人，追讨不能制。固到，悉罢遣归农，但选留任战者百馀人，以恩信招诱之。未满岁，贼皆弭散。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "迁将作大匠。上疏陈事曰：",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "臣闻气之清者为神，人之清者为贤。养身者以练神为宝，安国者以积贤为道。昔秦欲谋楚，王孙圉设坛西门，陈列名臣，秦使戄然，遂为寝兵。魏文侯师卜子夏，友田子方，轼段干木，故群俊竞至，名过齐桓，秦人不敢窥兵于西河，斯盖积贤人之符也。陛下拨乱龙飞，初登大位，聘南阳樊英、江夏黄琼、广汉杨厚、会稽贺纯，策书嗟叹，待以大夫之位。是以岩穴幽人，智术之士，弹冠振衣，乐欲为用，四海欣然，归服圣德。厚等在职，虽无奇卓，然夕惕孽孽，志在忧国。臣前在荆州，闻厚、纯等以病免归，诚以怅然，为时惜之。一日朝会，见诸侍中并皆年少，无一宿儒大人可顾问者，诚可叹息。宜征还厚等，以副群望。琼久处议郎，已且十年，众人皆怪始隆崇，今更滞也。光禄大夫周举，才谟高正，宜在常伯，访以言议。侍中杜乔，学深行直，当世良臣，久托疾病，可敕令起。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "又荐陈留杨伦、河南尹存、东平王恽、陈国何临、清河房植等。是日有诏征用伦、厚等，而迁琼、举，以固为大司农。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "先是，周举等八使案察天下，多所劾奏，其中并是宦者亲属，辄为请乞，诏遂令勿考。又旧任三府选令史，光禄试尚书郎，时皆特拜，不复选试。固乃与廷尉吴雄上疏，以为八使所纠，宜急诛罚，选举署置，可归有司。帝感其言，乃更下免八使所举刺史、二千石，自是稀复特拜，切责三公，明加考察，朝廷称善。乃复与光禄勋刘宣上言“自顷选举牧守，多非其人，至行无道，侵害百姓。又宜止槃游，专心庶政”帝纳其言，于是下诏诸州劾奏守令以下，政有乖枉，遇人无惠者，免所居官。其奸秽重罪，收付诏狱。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "及冲帝即位，以固为太尉，与梁冀参录尚书事。明年帝崩，梁太后以杨、徐盗贼盛强，恐惊扰致乱，使中常侍诏固等，欲须所征诸王侯到乃发丧。固对曰“帝虽幼少，犹天下之父。今日崩亡，人神感动，岂有臣子反共掩匿乎。昔秦皇亡于沙丘，胡亥、赵高隐而不发，卒害扶苏，以至亡国。近北乡侯薨，阎后兄弟及江京等亦共掩秘，遂有孙程手刃之事。此天下大忌，不可之甚者也”太后从之，即暮发丧。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "固以清河王蒜年长有德，欲立之，谓梁冀曰“今当立帝，宜择长年高明有德，任亲政事者，愿将军审详大计，察周、霍之立文、宣，戒邓、阎之利幼弱”冀不从，乃立乐安王子缵，年八岁，是为质帝。时，冲帝将北卜山陵。固乃议曰“今处处寇贼，军兴用费加倍，新创宪陵，贼发非一。帝尚幼小，可起陵于宪陵茔内，依康陵制度，其于役费三分减一”乃从固议。时太后以比遭不造，委任宰辅，固所匡正，每辄从用，其黄门宦者一皆斥遣，天下咸望遂平，而梁冀猜专，每相忌疾。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "初，顺帝时诸所除官，多不以次，及固在事，奏免百馀人。此等既怨，又希望冀旨，遂共作飞章虚诬固罪曰：",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "臣闻君不稽古，无以承天。臣不述旧，无以奉君。昔尧殂之后，舜仰慕三年，坐则见尧于墙，食则睹尧于羹。斯所谓聿追来孝，不失臣子之节者。太尉李固，因公假私，依正行邪，离间近戚，自隆支党。至于表举荐达，例皆门徒，及所辟召，靡非先旧。或富室财赂，或子婿婚属，其列在官牒者凡四十九人。又广选贾竖，以补令史。募求好马，临窗呈试。出入逾侈，辎軿曜日。大行在殡，路人掩涕，固独胡粉饰貌，搔头弄姿，槃旋偃仰，从容冶步，曾无惨怛伤悴之心。山陵未成，违矫旧政，善则称已，过则归君，斥逐近臣，不得侍送，作威作福，莫固之甚。臣闻台辅之位，实和阴阳，璇机不平，寇贼奸轨，则责在太尉。固受任之后，东南跋扈，两州数郡，千里萧条，兆人伤损，大化陵迟，而诋疵先主，苟肆狂狷。存无廷争之忠，没有诽谤之说。夫子罪莫大于累父，臣恶莫深于毁君。固之过衅，事合诛辟。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "书奏，冀以白太后，使下其事。太后不听，得免。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "冀忌帝聪慧，恐为后患，遂令左右进鸠。帝苦烦甚，促使召固。固入，前问“陛下得患所由”帝尚能言，曰“食煮饼，今腹中闷，得水尚可活”时冀亦在侧，曰“恐吐，不可饮水”语未绝而崩。固伏尸号哭，推举侍医。冀虑其事泄，大恶之。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "因议立嗣，固引司徒胡广、司空赵戒，先与冀书曰：",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "天下不幸，仍遭大忧。皇太后圣德当朝，摄统万机，明将军体履忠孝，忧存社稷，而频年之间，国祚三绝。今当立帝，天下重器，诚知太后垂心，将军劳虑，详择其人，务存圣明。然愚情眷眷，窃独有怀。远寻先世废立旧仪，近见国家践祚前事，未尝不询访公卿，广求群议，令上应天心，下合众望。且永初以来，政事多谬，地震宫庙，彗星竟天，诚是将军用情之日”传曰“以天下与人易，为天下得人难”昔昌邑之立，昏乱日滋，霍光忧愧发愤，悔之折骨。自非博陆忠勇，延年奋发，大汉之祀，几将倾矣。至忧至重，可不熟虑。悠悠万事，唯此为大，国之兴衰，在此一举。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "冀得书，乃召三公、中二千石、列侯大议所立。固、广、戒及大鸿胪杜乔皆以为清河王蒜明德著闻，又属最尊亲，宜立为嗣。先是蠡吾侯志当取冀妹，时在京师，冀欲立之。众论既异，愤愤不得意，而未有以相夺，中常侍曹腾等闻而夜往说冀曰“将军累世有椒房之亲，秉摄万机，宾客纵横，多有过差。清河王严明，若果立，则将军受祸不久矣。不如立蠡吾侯，富贵可长保也”冀然其言，明日重会公卿，冀意气凶凶，而言辞激切。自胡广、赵戒以下，莫不慑惮之。皆曰“惟大将军令”而固独与杜乔坚守本议。冀厉声曰“罢会”固意既不从，犹望众心可立，复以书劝冀。冀愈激怒，乃说太后先策免固，竟立蠡吾侯，是为桓帝。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "后岁馀，甘陵刘文、魏郡刘鲔各谋立蒜为天子，梁冀因此诬固与文、鲔共为妖言，下狱。门生勃海王调贯械上书，证固之枉，河内赵承等数十人亦要鈇锧诣阙通诉，太后明之，乃赦焉。及出狱，京师市里皆称万岁。冀闻之大惊，畏固名德终为己害，乃更据奏前事，遂诛之，时年五十四。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "临命，与胡广、赵戒书曰“固受国厚恩，是以竭其股肱，不顾死亡，志欲扶持王室，比隆文、宣。何图一朝梁氏迷谬，公等曲从，以吉为凶，成事为败乎。汉家衰微，从此始矣。公等受主厚禄，颠而不扶，倾覆大事，后之良史，岂有所私。固身已矣，于义得矣，夫复何言”广、戒得书悲惭，皆长叹流涕。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "州郡收固二子基、兹子郾城，皆死狱中。小子燮得脱亡命。冀乃封广、戒而露固尸于四衢，令有敢临者加其罪。固弟子汝南郭亮，年始成童，游学洛阳，乃左提章钺，右秉鈇锧，诣阙上书，乞收固尸。不许，因往临哭，陈辞于前，遂守丧不去。夏门亭长呵之曰“李、杜二公为大臣，不能安上纳忠，而兴造无端。卿曹何等腐生，公犯诏书。干试有司乎”亮曰“亮含阴阳以生，戴乾履坤。义之所动，岂知性命，何为以死相惧”亭长叹曰“居非命之世，天高不敢不傕，地厚不敢不蹐。耳目适宜视听，口不可以妄言也”太后闻而不诛。南阳人董班亦往哭固，而殉尸不肯去。太后怜之，乃听得襚敛归葬。二人由此显名，三公并辟。班遂隐身，莫知所归。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "固所著章、表、奏、议、教令、对策、记、铭凡十一篇。弟子赵承等悲叹不已，乃共论固言迹，以为《德行》一篇。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "燮字德公。初，固既策罢，知不免祸，乃遣三子归乡里。时，燮年十三，姊文姬为司郡赵伯英妻，贤而有智，见二兄归，具知事本，默然独悲曰“李氏灭矣。自太公已来，积德累仁，何以遇此”密与二兄谋豫藏匿燮，托言还京师，人咸信之。有顷难作，下郡收固三子。二兄受害，文姬乃告父门生王成曰“君执义先公，有古人之节。今委君以六尺之孤，李氏存灭，其在君矣”成感其义，乃将燮乘江东入下，入徐州界内，令变名姓为酒家佣，而成卖卜于市。各为异人，阴相往来。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "燮从受学，酒家异之，意非恒人，以女妻燮。燮专精经学。十馀年间，梁冀既诛而灾眚屡见。明年，史官上言宜有赦令，又当存录大臣冤死者子孙，于是大赦天下，并求固后嗣。燮乃以本末告酒家，酒家具车重厚遣之，皆不受，遂还乡里，追服。姊弟相见，悲感傍人。既而戒燮曰“先公正直，为汉忠臣，而遇朝廷倾乱，梁冀肆虐，令吾宗祀血食将绝。今弟幸而得济，岂非天邪。宜杜绝众人，勿妄往来，慎无一言加于梁氏。加梁氏则连主上，祸重至矣。唯引咎而已”燮谨从其诲。后王成卒，燮以礼葬之，感伤旧恩，每四节为设上宾之位而祠焉。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "州郡礼命，四府并辟，皆无所就，后征拜议郎。及其在位，廉方自守，所交皆舍短取长，好成人之美。时，颍川荀爽、贾彪，虽俱知名而不相能，燮并交二子，情无适莫，世称其平正。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "灵帝时拜安平相。先是安平王续为张角贼所略，国家赎王得还，朝廷议复其国。燮上奏曰“续在国无政，为妖贼所虏，守藩不称，损辱圣朝，不宜复国”时议者不同，而续竟归藩。燮以谤毁宗室，输作左校。未满岁，王果坐不道被诛，乃拜燮为议郎。京师语曰“父不肯立帝，子不肯立王”",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "擢迁河南尹。时既以货赂为官，诏书复横发钱三亿，以实西园。燮上书陈谏，辞议深切，帝乃止。先是，颍川甄邵诌附梁冀，为邺令。有同岁生得罪于冀，亡奔邵，邵伪纳而阴以告冀，冀即捕杀之。邵当迁为郡守，会母亡，邵且埋尸于马屋，先受封，然后发丧，邵还至洛阳，燮行涂遇之，使卒投车于沟中，笞捶乱下，大署帛于其背曰“谄贵卖友，贪官埋母”。乃具表其状。邵遂废锢终身。燮在职二年卒，时人感其世忠正，咸伤惜焉。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "杜乔字叔荣，河内林虑人也。少为诸生，举孝廉，辟司徒杨震府。稍迁为南郡太守，转东海相，入拜侍中。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "汉安元年，以乔守光禄大夫，使徇察兖州。表奏太山太守李固政为天下第一。陈留太守梁让、济阴太守汜宫、济北相崔瑗等臧罪千万以上。让即大将军梁冀季父，宫、瑗皆冀所善。还，拜太子太傅，迁大司农。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "时，梁冀子弟五人及中常侍等以无功并封，乔上书谏曰“陛下越从藩臣，龙飞即位，天人瞩心，万邦攸赖。不急忠贤之礼，而先左右之封，伤善害德，兴长佞谀。臣闻古之明君，褒罚必以功过。末世暗主，诛赏各缘其私。今梁氏一门，宦者微孽，并带无功之绂，裂劳臣之土，其为乖滥，胡可胜言。夫有功不赏，为善失其望。奸回不诘，为恶肆其凶。故陈资斧而人靡畏，班爵位而物无劝。苟遂斯道，岂伊伤政，为乱而已，丧身亡国，可不慎哉”书奏不省。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "益州刺史种暠举劾永昌太守刘君世以金蛇遗梁冀，事发觉，以蛇输司农。冀从乔借观之，乔不肯与，冀始为恨。累迁大鸿胪。时，冀小女死，令公卿会丧，乔独不往，冀又衔之。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "迁光禄勋。建和元年，代胡广为太尉。桓帝将纳梁冀未，冀欲令以厚礼迎之，乔据执旧典，不听。又冀属乔举汜宫为尚书，乔以宫臧罪明著，遂不肯用，因此日忏于冀。先是李固见废，内外丧气，群臣侧足而立，唯乔正色无所回桡。由是海内叹息，朝野瞻望焉。在位数月，以地震免。宦者唐衡、左悺等因共谮于帝曰“陛下前当即位，乔与李固抗议言上不堪奉汉宗祀”帝亦怨之。及清河王蒜事起，梁冀遂讽有司劾乔及李固与刘鲔等交通，请逮案罪。而梁太后素知乔忠，但策免而已。冀愈怒，使人胁乔曰“早从宜，妻子可得全”乔不肯。明日冀遣骑至其门，不闻哭者，遂白执系之，死狱中。妻、子归故郡。与李固俱暴尸于城北，家属故人莫敢视者。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "乔故掾陈留杨匡闻之，号泣星行到洛阳，乃著故赤帻，托为夏门亭吏，守卫尸丧，驱护蝇虫，积十二日，都官从事执之以闻。梁太后义而不罪。匡于是带鈇锧诣阙上书，并乞李、杜二公骸骨。太后许之。成礼殡殓，送乔丧还家，葬送行服，隐匿不仕。匡初好学，常在外黄大泽教授门徒。补蕲长，政有异绩，迁平原令。时国相徐曾，中常侍璜之兄也，匡耻与接事，托疾牧豕云。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "论曰：夫称仁人者，其道弘矣。立言践行，岂徒徇名安己而已哉，将以定去就之概，正天下之风，使生以理全，死与义合也。夫专为义则伤生，专为生则骞义，专为物则害智，专为己则损仁。若义重于生，舍生可也。生重于义，全生可也。上以残暗失君道，下以笃固尽臣节。臣节尽而死之，则为杀身以成仁，去之不为求生以害仁也。顺、桓之间，国统三绝，太后称制，贼臣虎视。李固据位持重，以争大义，确乎而不可夺。岂不知守节之触祸，耻夫覆折之伤任也。观其发正辞，及所遗梁冀书，虽机失谋乖，犹恋恋而不能已。至矣哉，社稷之心乎。其顾视胡广、赵戒，犹粪土也。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十三·李杜列传第五十三",
    "text": "赞曰：李、杜司职，朋心合力。致主文、宣，抗情伊、稷。道亡时晦，终离罔极。燮同赵孤，世载弦直。",
    "chapter_url": "https://duguoxue.com/ershisishi/3377.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "吴祐字季英，陈留长垣人也。父恢，为南海太守。祐年十二，随从到官。恢欲杀青简以写经书，祐谏曰“今大人逾越五领，远在海滨，其俗诚陋，然旧多珍怪，上为国家所疑，下为权戚所望。此书若成，则载之兼两。昔马援以薏苡兴谤，王阳以衣囊徼名。嫌疑之间，诚先贤所慎也”恢及止，抚其首曰“吴氏世不乏季子矣”及年二十，丧父，居无檐石，而不受赡遗。常牧豕于长坦泽中，行吟经书。遇父故人，谓曰“卿二千石子而自业贱事，纵子无耻，奈先君何”祐辞谢而已，守志如初。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "后举孝廉，将行，郡中为祖道，祐越坛共小史雍丘黄真欢语移时，与结友而别。功曹以祐倨，请黜之。太守曰“吴季英有知人之明，卿且勿言”真后亦举孝廉，除新蔡长，世称其清节。时，公沙穆来游太学，无资粮，乃变服客佣，为祐赁舂。祐与语大惊，遂共定交于杵臼之间。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "祐以光禄四行迁胶东侯相。时济北戴宏父为县丞，宏年十六，从在丞舍。祐每行园，常闻讽诵之音，奇而厚之，亦与为友，卒成儒宗，知名东夏，官至酒泉太守。祐政唯仁简，以身率物。民有争诉者，辄闭閤自责，然后断其讼，以道譬之。或身到闾里，重相和解。自是之后，争隙省息，吏人怀而不欺。啬夫孙性私贼民钱，市衣以进其父，父得而怒曰“有君如是，何忍欺之”促归伏罪。性惭惧，诣阁持衣自首。祐屏左右问其故，性具谈父言。祐曰“掾以亲故，受污秽之名，所谓观过斯知人矣”使归谢其父，还以衣遗之。又安丘男子毌丘长与母俱行市，道遇醉客辱其母，长杀之而亡，安丘追踪于胶东得之。祐呼长谓曰“子母见辱，人情所耻。然孝子忿必虑难，动不累亲。今若背亲逞怒，白日杀人，赦若非义，刑若不忍，将如之何”长以械自系，曰“国家制法，囚身犯之。明府虽加哀矜，恩无所施”祐问长“有妻、子乎”对曰“有妻未有子也”即移安丘逮长妻，妻到，解到桎梏，使同宿狱中，妻遂怀孕。至冬尽行刑，长泣谓母曰“负母应死，当何以报吴君乎”乃啮指而吞之，含血言曰“妻若生子，名之吴生，言我临死吞指为誓，属儿以报吴君”因投缳而死。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "祐在胶东九年，迁齐相，大将军梁冀表为长史。及冀诬奏太尉李固，祐闻而请见，与冀争之，不听。时扶风马融在坐，为冀章草，祐因谓融曰“李公之罪，成于卿手。李公即诛，卿何面目见天下之人乎”冀怒而起入室，祐亦径去。冀遂出祐为河间相，因自免归家，不复仕，躬灌园蔬，以经书教授。年九十八卒。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "长子凤，官至乐浪太守。少子恺，新息令。凤子冯，鲷阳侯相：皆有名于世。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "延笃字叔坚，南阳犨人也。少从颍川唐溪典受《左氏传》，旬日能讽之，典深敬焉。又从马融受业，博通经传及百家之言，能著文章，有名京师。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "举孝廉，为平阳侯相。到官，表龚遂之墓，立铭祭祠，擢用其后于畎亩之间。以师丧弃官奔赴，五府并辟不就。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "桓帝以博士征，拜议郎，与朱穆、边韶共著作东观。稍迁侍中。帝数问政事，笃诡辞密对，动依典义。迁左冯翊，又徙京兆尹，其政用宽仁，忧恤民黎，擢用长者，与参政事，郡中欢爱，三辅咨嗟焉。先是陈留边凤为京兆尹，亦有能名，郡人为之语曰“前有赵、张、三王，后有边、延二君”",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "时，皇子有疾，下郡县出珍药，而大将军梁冀遣客赍书诣京兆，并货牛黄。笃发书收客，曰“大将军椒房外家，而皇子有疾，必应陈进医方，岂当使客千里求利乎”遂杀之。冀惭而不得言，有司承旨欲求其事。笃以病免归，教授家巷。时人或疑仁孝前后之证，笃乃论之曰：",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "观夫仁孝之辩，纷然异端，互引典文，代取事据，可谓笃论矣。夫人二致同源，总率百行，非复铢两轻重，必定前后之数也。而加欲分其大较，体而名之，则孝在事亲，仁施品物。施物则功济于时，事亲则德归于已。于己则事寡，济时则功多。推此以言，仁则远矣。然物有出微而著，事有由隐而章。近取诸身，则耳有听受之用，目有察见之明，足有致远之劳，手有饰卫之功，功虽显外，本之者心也。远取诸物，则草木之生，始于萌牙，终于弥蔓，枝叶扶疏，荣华纷缛，末虽繁蔚，致之者根也。夫仁人之有孝，犹四体之有心腹，枝叶之有本根也。圣人知之，故曰“夫孝，天之经也，地之义也，人之行也”“君子务本，本立而道生，孝悌也者，其为仁之本与”然体在难备，物性好偏，故所施不同，事少两兼者也。如必对其优劣，则仁以枝叶扶疏为大，孝以心体本根为先，可无讼也。或谓先孝后仁，非仲尼序回、参之意。盖以为仁孝同质而生，纯体之者，则互以为称，虞舜、颜回是也。若偏而体之，则各有其目，公刘、曾参是也。夫曾、闵以孝悌为至德，管仲以九合为仁功，未有论德不先回、参，考功不大夷吾。以此而言，各从其称者也。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "前越巂太守李文德素善于笃，时在京师，谓公卿曰“延叔坚王佐之才，奈何屈千里之足乎”欲令引进之。笃闻，乃为书止文德曰：",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "夫道之将废，所谓命也。流闻乃欲相为求还东观，来命虽笃，所未敢当。吾尝昧爽栉梳，坐于客堂。朝则诵羲、文之《易》，虞、夏之《书》，历公旦之典礼，览仲尼之《春秋》。夕则消摇内阶，咏《诗》南轩。百家众氏，投闲而作。洋洋乎其盈耳也，涣烂兮其溢目也，纷纷欣欣兮其独乐也。当此之时，不知天之为盖，地之为舆。不知世之有人，已之有躯也。虽渐离击筑，傍若无人，高凤读书，不知暴雨，方之于吾，未足况也。且吾自束修已来，为人臣不陷于不忠，为人子不陷于不孝，上交不谄，下交不黩，从此而殁，下见先君远祖，可不惭赦。如此而不以善止者，恐如教羿射者也。慎勿迷其本，弃其生也。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "后遭党事禁锢。永康元年，卒于家。乡里图其形于屈原之庙。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "笃论解经传，多所驳正，后儒服虔等以为折中。所著诗、论、铭、书、应讯、表、教令，凡二十篇云。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "史弼字公谦，陈留考城人也。父敞，顺帝时以佞辩至尚书、郡守。弼少笃学，聚徒数百。仕州郡，辟公府，迁北军中候。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "是时，桓帝弟渤海王悝素行险辟，僭傲多不法。弼惧其骄悖为乱，乃上封事曰：",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "臣闻帝王之于亲戚，爱虽隆，必示之以威。体虽贵，必禁之以度。如是，和睦之道兴，骨肉之恩遂。昔周襄王恣甘昭公，孝景皇帝骄梁孝王，而二弟阶宠，终用孛攵慢，卒周有播荡之祸，汉有爰盎之变。窃闻渤海王悝，凭至亲之属，恃偏私之爱，失奉上之节，有僭慢之心，外聚剽轻不逞之徒，内荒酒乐，出入无常，所与群居，皆有口无行，或家之弃子，或朝之斥臣，必有羊胜、伍被之变。州司不敢弹纠，傅相不能匡辅。陛下隆于友于，不忍遏绝。恐遂滋蔓，为害弥大。乞露臣奏，宣示百僚，使臣得于清朝明言其失，然后诏公卿平处其法。法决罪定，乃下不忍之诏。臣下固执，然后少有所许。如是，则圣朝无伤亲之讥，勃海有享国之庆。不然，惧大狱将兴，使者相望于路矣。臣职典禁兵，备御非常，而妄知藩国，干犯至戚，罪不容诛。不胜愤懑，谨冒死以闻。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "帝以至亲，不忍下其事。后悝竟坐逆谋，贬为廮陶王。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "弼迁尚书，出为平原相。时诏书下举钩党，郡国所奏相连及者多至数百，唯弼独无所上。诏书前后切却州郡，髡笞掾史。从事坐传责曰“诏书疾恶党人，旨意恳恻。青州六郡，其五有党，近国甘陵，亦考南北部，平原何理而得独无”弼曰“先王疆理天下，画界分境，水土异齐，风俗不同。它郡自有，平原自无，胡可相比。若承望上司，诬谄良善，淫刑滥罚，以逞非理，则平原之人，户可为党。相有死而已，所不能也”从事大怒，即收郡僚职送狱，遂举奏弼。会党禁中解，弼以俸赎罪得免，济活者千馀人。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "弼为政特挫抑强豪，其小民有罪，多所容贷。迁河东太守，被一切诏书当举孝廉。弼知多权贵请托，乃豫敕断绝书属。中常侍侯览果遣诸生赍书请之，并求假盐税，积日不得通。生乃说以它事谒弼，而因达览书。弼大怒曰“太守忝荷重任，当选士报国，尔何人而伪诈无状”命左右引出，楚捶数百，府丞、掾史十馀人皆谏人廷，弼不对。遂付安邑狱，即日考杀之。侯览大怨，遂诈作飞章下司隶，诬弼诽谤，槛车征。吏人莫敢近者，唯前孝廉裴瑜送到崤渑之间，大言于道傍曰“明府摧折虐臣，选德报国，如其获罪，足以垂名竹帛，愿不忧不惧”弼曰“谁谓荼苦，其甘如荠。昔人刎颈，九死不恨”及下廷尉诏狱，平原吏人奔走诣阙讼之。又前孝廉魏劭毁变形服，诈为家僮，瞻护于弼。弼遂受诬，事当弃市。劭与同郡人卖郡邸，行赂于侯览，得减死罪一等，论输左校。时人或讥曰“平原行货以免君，无乃蚩乎”陶丘洪曰“昔文王牖里，闳、散怀金。史弼遭患，义夫献宝。亦何疑焉”于是议者乃息。刑竟归田里，称病闭门不出。数为公卿所荐，议郎何休又讼弼有干国之器，宜登台相，征拜议郎。侯览等恶之。光和中，出为彭城相，会病卒。裴瑜位至尚书。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "论曰“夫刚烈表性，鲜能优宽。仁柔用情，多乏贞直。吴季英视人畏伤，发言烝烝，似夫儒者。而怀愤激扬，折让权枉，又何壮也。仁以矜物，义以退身，君子哉。语曰“活千人者子孙必封”史弼颉颃严吏，终全平原之党，而其后不大，斯亦未可论也。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "卢植字子幹，涿郡涿人也。身长八尺二寸，音声如钟。少与郑玄俱事马融，能通古今学，好研精而不守章句。融外戚豪家，多列女倡歌舞于前。植侍讲积年，未尝转眄，融以是敬之。学终辞归，阖门教授。性刚毅有大节，常怀济世志，不好辞赋，能饮酒一石。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "时，皇太后父大将军窦武援立灵帝，初秉机政，朝议欲加封爵。植虽布衣，以武素有名誉，乃献书以规之曰：",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "植闻嫠有不恤纬之事，漆室有倚楹之戚，忧深思远，君子之情。夫士立争友，义贵切磋。《书》陈“谋及庶人”，《诗》咏询于刍荛。植诵先王之书久矣，敢爱其瞽言哉。今足下之于汉朝，犹旦、奭之在周室，建立圣主，四海有系。论者以为吾子之功，于斯为重。天下聚目而视，攒耳而听，谓准之前事，将有景风之祚。寻《春秋》之义，王后无嗣，择立亲长，年均以德，德均则决之卜筮。今同宗相后，披图案牒，以次建之，何勋之有。岂横叨天功以为已力乎。宜辞大赏，以全身名。又比世祚不竞，仍外求嗣，可谓危矣。而四方未宁，盗贼伺隙，恒岳、勃碣，特多奸盗，将有楚人胁比，尹氏立朝之变。宜依古礼，置诸子之官，征王侯爱子，宗室贤才，外崇训道之义，内息贪利之心，简其良能，随用爵之，强干弱枝之道也。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "武并不能用。州郡数命，植皆不就。建宁中，征为博士，乃始起焉。熹平四年，九江蛮反，四府选植才兼文武，拜九江太守，蛮寇宾服。以疾去官。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "作《尚书章句》、《三礼解诂》。时，始立太学《石经》，以正《五经》文字，植乃上书曰：",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "臣少从通儒故南郡太守马融受古学，颇知今之《礼记》特多回冗。臣前以《周礼》诸经，发起秕谬，敢率愚浅，为之解诂，而家乏，无力供缮写上。原得将能书生二人，共诣东观，就官财粮，专心研精，合《尚书》章句，考《礼记》失得，庶裁定圣典，刊正碑文。古文科斗，近于为实，而厌抑流俗，降在小学，中兴以来，通儒达士班固、贾逵、郑兴父子，并敦悦之。今《毛诗》、《左氏》、《周礼》各有传记，其与《春秋》共相表里，宜置博士，为立学官，以助后来，以广圣意。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "会南夷反叛，以植尝在九江有恩信，拜为庐江太守。植深达政宜，务存清静，弘大体而已。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "岁馀，复征拜议郎，与谏议大夫马日磾、议郎蔡邕、杨彪、韩说等并在东观，校中书《五经》记传，补续《汉记》。帝以非急务，转为侍中，迁尚书。光和元年，有日食之异，植上封事谏曰：",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "臣闻《五行传》“日晦而月见谓之朓，王侯其舒”。此谓君政舒缓，故日食晦也。《春秋传》曰“天子避位移时”，言其相掩不过移时。而间者日食自巳过午，既食之后，云雾晻暧。比年地震，彗孛互见。臣闻汉以火德，化当宽明。近色信谗，忌之甚者，如火畏水故也。案今年之变，皆阳失阴侵，消御灾凶，宜有其道。谨略陈八事：一曰用良，二曰原禁，三曰御疠，四曰备寇，五曰修礼，六曰遵尧，七曰御下，八曰散利。用良者，宜使州郡核举贤良，随方委用，责求选举。原禁者，凡诸党锢，多非其罪，可加赦恕，申宥回枉。御疠者，宋后家属，并以无辜委骸横尸，不得收葬，疫疠之来，皆由于此。宜敕收拾，以安游魂。备寇者，侯王之家，赋税减削，愁穷思乱，必致非常，宜使给足，以防未然。修礼者，应征有道之人，若郑玄之徒，陈明《洪范》，攘服灾咎。遵尧者，今郡守刺史一月数迁，宜依黜陟，以章能否，纵不九载，可满三岁。御下者，请谒希爵，一宜禁塞，迁举之事，责成主者。散利者，天子之体，理无私积，宜弘大务，蠲略细微。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "帝不省。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "中平元年，黄巾贼起，四府举植，拜比中郎将，持节，以护乌桓中郎将宗员副，将北军五校士，发天下诸郡兵征之。连战破贼帅张角，斩获万馀人。角等走保广宗，植筑围凿堑，造作云梯，垂当拔之。帝遣小黄门左丰诣军观贼形势，或劝植以赂送丰，植不肯。丰还言于帝曰“广宗贼易破耳。卢中郎固垒息军，以待天诛”帝怒，遂槛车征植，减死罪一等。及车骑将军皇甫嵩讨平黄巾，盛称植行师方略，嵩皆资用规谋，济成其功。以其年复为尚书。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "帝崩，大将军何进谋诛中官，乃召并州牧董卓，以惧太后。植知卓凶悍难制，必生后患，固止之。进不从。及卓至，果陵虐朝廷，乃大会百官于朝堂，议欲废立。群僚无敢言，植独抗议不同。卓怒罢会，将诛植，语在《卓传》。植素善蔡邕，邕前徙朔方，植独上书请之。邕时见亲于卓，故往请植事。又议郎彭伯谏卓曰“卢尚书海内大儒，人之望也。今先害之，天下震怖”卓乃止，但免植官而已。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "植以老病求归，惧不免祸，乃诡道从轘辕出。卓果使人追之，到怀，不及。遂隐于上谷，不交人事。冀州牧袁绍请为军师。初平三年卒。临困，敕其子俭葬于土穴，不用棺椁，附体单帛而已。所著碑、诔、表、记凡六篇。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "建安中，曹操北讨柳城，过涿郡，告守令曰“故北中郎将卢植，名著海内，学为儒宗，士之楷模，国之桢干也。昔武王入殷，封商容之闾。郑丧子产，仲尼陨涕。孤到此州，嘉其馀风。《春秋》之义，贤者之后，宜有殊礼。亟遣丞掾除其坟墓，存其子孙，并致薄醊，以彰厥德”子毓，知名。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "论曰：风霜以别草木之性，危乱而见贞良之节，则卢公之心可知矣。夫蜂虿起怀，雷霆骇耳，虽贲、育、荆、诸之论，未有不冘豫夺常者也。当植抽白刃严阁之下，追帝河津之间，排戈刃，赴戕折，岂先计哉。君子之于忠义，造次必于是，颠沛必于是也。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "赵岐字邠卿，京兆长陵人也。初名嘉，生于御史台，因字台卿，后避难，故自改名字，示不忘本土也。岐少明经，有才艺，娶扶风马融兄女。融外戚豪家，岐常鄙之，不与融相见，仕州郡，以廉直疾恶见惮。年三十馀，有重疾，卧蓐七年，自虑奄忽，乃为遗令敕兄子曰“大丈夫生世，遁无箕山之操，仕无伊、吕之勋，天不我与，复何言哉。可立一员石于吾墓前，刻之曰：汉有逸人，姓赵名嘉。有志无时，命也奈何。”其后疾瘳。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "永兴二年，辟司空掾。议二千石得去官为亲行服，朝廷从之。其后为大将军梁冀所辟，为陈损益求贤之策，冀不纳。举理剧，为皮氏长。会河东太守刘祜去郡，而中常侍左悺兄胜代之，岐耻疾宦官，即日西归。京兆尹延笃复以为功曹。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "先是中常侍唐衡兄玹为京兆虎牙都尉，郡人以玹进不由德，皆轻侮之。岐及从兄袭又数为贬议，玹深毒恨。延熹元年，玹为京兆尹，岐惧祸及，乃与从子戬逃避之。玹果收岐家属宗亲，陷以重法，尽杀之。岐遂逃难四方，江、淮、海、岱，靡所不历。自匿姓名，卖饼北海市中。时安丘孙嵩年二十馀，游市见岐，察非常人，停车呼与共载。岐惧失色，嵩乃下帷，令骑屏行人。密问岐曰“视子非卖饼者，又相问而色动，不有重怨，即亡命乎。我北海孙宾石，阖门百口，势能相济”岐素闻嵩名，即以实告之，遂以俱归。嵩先入白母曰“出行，乃得死友”迎入上堂，飨之极欢。藏岐复壁中数年，岐作《厄屯歌》二十三章。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "后诸唐死灭，因赦乃出。三府闻之，同时并辟。九年，乃应司徒胡广之命。会南匈奴、乌桓、鲜卑反叛，公卿举岐，擢拜并州刺史。岐欲奏守边之策，未及上，会坐党事免，因撰次以为《御寇论》。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "灵帝初，复遭党锢十馀岁。中平元年，四方兵起，诏选故刺史、二千石有文武才用者，征岐拜议郎。车骑将军张温西征关中，请补长史，别屯安定。大将军何进举为敦煌太守，行至襄武，岐与新除诸郡太守数人俱为贼边章等所执。贼欲胁以为帅，岐诡辞得免，展转还长安。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "及献帝西都，复拜议郎，稍迁太仆。及李傕专政，使太傅马日磾抚慰天下，以岐为副。日磾行至洛阳，表别遣岐宣扬国命，所到郡县，百姓皆喜曰“今日乃复见使者车骑”",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "是时，袁绍、曹操与公孙瓒争冀州，绍及操闻岐至，皆自将兵数百里奉迎，岐深陈天子恩德，宜罢兵安人之道，又移书公孙瓒，为言利害。绍等各引兵去，皆与岐期会洛阳，奉迎车驾。岐南到陈留，得笃疾，经涉二年，期者遂不至。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "兴平元年，诏书征岐，会帝当还洛阳，先遣卫将军董承修理宫室。岐谓承曰“今海内分崩，唯有荆州境广地胜，西通巴蜀，南当交址，年谷独登，兵人差全。岐虽迫大命，犹志报国家，欲自乘牛车，南说刘表，可使其身自将兵来卫朝廷，与将军并心同力，共奖王室。此安上救人之策也”承即表遣岐使荆州，督租粮。岐至，刘表即遣兵诣洛阳助修宫室，军资委输，前后不绝。时，孙嵩亦寓于表，表不为礼，岐乃称嵩素行笃烈，因共上为青州刺史。岐以老病，遂留荆州。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "曹操时为司空，举以自代。光禄勋桓典、少府孔融上书荐之，于是就拜岐为太常。年九十馀，建安六年卒。先自为寿藏，图季札、子产、晏婴、叔向四像居宾位，又自画其像居主位，皆为赞颂。敕其子曰“我死之日，墓中聚沙为床，布簟白衣，散发其上，覆以单被，即日便下，下讫便掩”岐多所述作，著《孟子章句》、《三辅决录》传于时。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十四·吴延史卢赵列传第五十四",
    "text": "赞曰：吴翁温爱，义干刚烈。延、史字人，风和恩结。梁使显刑，诬党潜绝。子幹兼姿，逢掖临师。邠卿出疆，专命朝威。",
    "chapter_url": "https://duguoxue.com/ershisishi/3378.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "皇甫规字威明，安定朝那人也。祖父棱，度辽将军。父旗，扶风都尉。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "永和六年，西羌大寇三辅，围安定，征西将军民贤将诸郡兵击之，不能克。规虽在布衣，见贤不恤军事，审其必败，乃上书言状。寻而贤果为羌所没。郡将知规有兵略，乃命为功曹，使率甲士八百，与羌交战，斩首数级，贼遂退却。举规上计掾。其后羌众大合，攻烧陇西，朝廷患之。规乃上疏求乞自效，曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "臣比年以来，数陈便宜。羌戎未动，策其将反，马贤始出，颇知必败。误中之言，在可考校。臣每惟贤等拥众四年，未有成功，悬师之费且百亿计，出于平人，回入奸吏。故江湖之人，群为盗贼，青、徐荒饑，襁负流散。夫羌戎溃叛，不由承平，皆由边将失于绥御。乘常守安，则加侵暴，苟竞小利，则致大害，微胜则虚张首级，军败则隐匿不言。军士劳怨，困于猾吏，进不得快战以徼功，退不得温饱以全命，饿死沟渠，暴骨中原。徒见王师之出，不闻振旅之声。酋豪泣血，惊惧生变。是以安不能久，败则经年。臣所以搏手叩心而增叹者也。愿假臣两营二郡，屯列坐食之兵五千，出其不意，与护羌校尉赵冲共相首尾。土地山谷，臣所晓习。兵势巧便，臣已更之。可不烦方寸之印，尺帛之赐，高可以涤患，下可以纳降。若谓臣年少官轻，不足用者，凡诸败将，非官爵之不高，年齿之不迈。臣不胜至诚，没死自陈。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "时帝不能用。冲、质之间，梁太后临朝，规举贤良方正。对策曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "伏惟孝顺皇帝，初勤王政，纪纲四方，几以获安。后遭奸伪，威分近习，畜货聚马，戏谑是闻。又因缘嬖幸，受赂卖爵，轻使宾客，交错其间，天下扰扰，从乱如归。故每有征战，鲜不挫伤，官民并竭，上下穷虚。臣在关西，窃听风声，未闻国家有所先后，而威福之来，咸归权幸。陛下体兼乾坤，聪哲纯茂。摄政之初，拔用忠贞，其馀维纲，多所改正。远近翕然，望见太平。而地震之后，雾气白浊，日月不光，旱魃为虐，大贼从横，流血丹野，庶品不安，谴诫累至，殆以奸臣权重之所致也。其常侍尤无状者，亟便黜遣，披埽凶党，收入财贿，以塞痛怨，以答天诫。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "今大将军梁冀、河南尹不疑，处周、邵之任，为社稷之镇，加与王室世为姻族，今日立号虽尊可也，实宜增修谦节，辅以儒术，省去游娱不急之务，割减庐第无益之饰。夫君者舟也，人者水也。群臣乖舟者也，将军兄弟操楫者也。若能平志毕力，以度元元，所谓福也。如其怠，将沦波涛。可不慎乎。夫德不称禄，犹凿墉之趾，以益其高。岂量力审功安固之道哉。凡诸宿猾、酒徒、戏客，皆耳纳邪声，口出谄言，甘心逸游，唱造不义。亦宜贬斥，以惩不轨。令冀等深思得贤之福，失人之累。又在位素餐，尚书怠职，有司依违，莫肯纠察，故使陛下专受谄谀之言，不闻户牖之外。臣诚知阿谀有福，深言近祸，岂敢隐心以避诛责乎。臣生长边远，希涉紫庭，恢慑失守，言不尽心。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "梁冀忿其刺己，以规为下第，拜郎中。托疾免归，州郡承冀旨，几陷死者再三。遂以《诗》、《易》教授，门徒三百馀人，积十四年。后梁冀被诛，旬月之间，礼命五至，皆不就。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "时，太山贼叔孙无忌侵乱郡县，中郎将宗资讨之未服。公车特征规，拜太山太守。规到官，广设方略，寇贼悉平。延熹四年秋，叛羌零吾等与先零别种寇抄关中，护羌校尉段颎坐征。后先零诸种陆梁，覆没营坞。规素悉羌事，志自奋效，乃上疏曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "自臣受任，志竭愚钝，实赖兖州刺史牵颢之清猛，中郎将宗资之信义，得承节度，幸无咎誉。今猾贼就灭，太山略平，复闻群羌并皆反逆。臣生长邠岐，年五十有九，昔为郡吏，再更叛羌，豫筹其事，有误中之言。臣素有固疾，恐犬马齿穷，不报大恩，愿乞冗官，备单车一介之使，劳来三辅，宣国威泽，以所习地形兵势，佐助诸军。臣穷居孤危之中，坐观郡将，已数十年矣。自鸟鼠至于东岱，其病一也。力求猛敌，不如清平。勤明吴、孙，未若奉法。前变未远，臣诚戚之。是以越职，尽其区区。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "至冬，羌遂大合，朝廷为忧。三公举规为中郎将，持节监关西兵，讨零吾等，破之，斩首八百级。先零诸种羌慕规威信，相劝降者十馀万。明年，规因发其骑共讨陇右，而道路隔绝，军中大疫，死者十三四。规亲入庵庐，巡视将士，三军感悦。东羌遂遣使乞降，凉州复通。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "先是，安定太守孙俊受取狼籍，属国都尉李翕、督军御史张禀多杀降羌，凉州刺史郭闳、汉阳太守越熹并老弱不堪任职，而皆倚恃权贵，不遵法度。规到州界，悉条奏其罪，或免或诛。羌人闻之，翕然反善。沈氐大豪滇昌、饑恬等十馀万口，复诣规降。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "规出身数年，持节为将，拥众立功，还督乡里，既无他私惠，而多所举奏，又恶绝宦官，不与交通，于是中外并怨，遂共诬规货赂群羌，令其文降。天子玺书诮让相属。规惧不免，上疏自讼曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "四年之秋，戎丑蠢戾，爰自西州，侵及泾阳，旧都惧骇，朝廷西顾。明诏不以臣愚驽，急使军就道。幸蒙威灵，遂振国命，羌戎诸种，大小稽首，辄移书营郡，以访诛纳，所省之费，一亿以上。以为忠臣之义，不敢告劳，故耻以片言自及微效。然比方先事，庶免罪悔。前践州界，先奏郡守孙俊，次及属国都尉李翕、督军御史张禀。旋师南征，又上凉州刺史郭闳、汉阳太守赵熹，陈其过恶，执据大辟。凡此五臣，支党半国，其馀墨绶，下至小吏，所连及者，复有百馀。吏托报将之怨，子思复父之耻，载贽驰车，怀粮步走，交构豪门，竞流谤讟，云臣私报诸羌，谢其钱货。若臣以私财，则家无担石。如物出于官，则文簿易考。就臣愚惑，信如言音，前世尚遗匈奴以官姬，镇乌孙以公主。今臣但费千万，以怀叛羌。则良臣之才略，兵家之所贵，将有何罪，负义违理乎。自永初以来，将出不少，覆军有五，动资巨亿。有旋车完封，写之权门，而名成功立，厚加爵封。今臣还督本土，纠举诸郡，绝交离亲，戮辱旧故，众谤阴害，固其宜也。臣虽污秽，廉洁无闻，今见覆没，耻痛实深。传称鹿死不择音，谨冒味略上。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "其年冬，征还拜议郎。论功当封。而中常侍徐璜、左忄官欲从求货，数遣宾客就问功状，规终不答。璜乘忿怒，陷以前事，下之于吏。官属欲赋敛请谢，规誓而不听，遂以馀寇不绝，坐系廷尉，论输左校。诸公及太学生张凤等三百馀人诣阙讼之。会赦，归家。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "征拜度辽将军，至营数月，上书荐中郎将张奂以自代。曰“臣闻人无常俗，而政有治乱。兵无强弱，而将有能否。伏见中郎将张奂，才略兼优，宜正元帅，以从众望。若犹谓愚臣宜充军事者，愿乞冗官，以为奂副”朝廷从之，以奂代为度辽将军，规为使匈奴中郎将。及奂迁大司农，规复代为度辽将军。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "规为人多意算，自以连在大位，欲退身避第，数上病，不见听。会友人上郡太守王旻丧还，规缟素越界，到下亭迎之。因令客密告并州刺史胡芳，言规擅远军营，公违禁宪，当急举奏。芳曰“威明欲避第仕涂，故激发我耳。吾当为朝廷爱才，何能申此子计邪”遂无所问。及党事大起，天下名贤多见染逮，规虽为名将，素誉不高。自以西州豪桀，耻不得豫，乃先自上言“臣前荐故大司农张奂，是附党也。又臣昔论输左校时，太学生张凤等上书讼臣，是为党人所附也。臣宜坐之”朝廷知而不问，时人以为规贤。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "在事数岁，北边威服，永康元年，征为尚书。其夏日食，诏公卿举贤良方正，下问得失。规对曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "天之于王者，如君之于臣，父之于子也。诫以灾妖，使从福祥。陛下八年之中，三断大狱，一除内嬖，再诛外臣。而灾异犹见，人情未安者，殆贤愚进退，威刑所加，有非其理也。前太尉陈蕃、刘矩，忠谋高世，废在里巷。刘祜、冯绲、赵典、尹勋，正直多怨，流放家门。李膺、王畅、孔翊，洁身守礼，终无宰相之阶。至于钩党之衅，事起无端，虐贤伤善，哀及无辜。今兴改善政，易于覆手，而群臣杜口，鉴畏前害，互相瞻顾，莫肯正言。伏愿陛下暂留圣明，容受謇直，则前责可弭，后福必降。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "对奏，不省。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "迁规弘农太守，封寿成亭侯，邑二百户，让封不受。再转为护羌校尉。熹平三年，以疾召还，未至，卒于谷城，年七十一。所著赋、铭、碑、赞、祷文、吊、章表、教令、书、檄、笺记，凡二十七篇。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "论曰：孔子称“其言之不怍，则其为之也难”。察皇甫规之言，其心不怍哉。夫其审己则干禄，见贤则委位，故干禄不为贪，而委位不求让。称己不疑伐，而让人无惧情。故能功成于戎狄，身全于邦家也。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "张奂字然明，敦煌渊泉人也。父忄享，为汉阳太守。奂少游三辅，师事太尉朱宠，学《欧阳尚书》。初，《牟氏章句》浮辞繁多，有四十五万馀言，奂减为九万言。后辟大将军梁冀府，乃上书桓帝，奏其《章句》，诏下东观，以疾去官，复举贤良，对策第一，擢拜议郎。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "永寿元年，迁安定属国都尉。初到职，而南匈奴左薁鞬台耆、且渠伯德等七千馀人寇美稷，东羌复举种应之，而奂壁唯有二百许人，闻即勒兵而出。军吏以为力不敌，叩头争止之。奂不听，遂进屯长城，收集兵士，遣将王卫招诱东羌，因据龟兹，使南匈奴不得交通东羌。诸豪遂相率与奂和亲，共击薁鞬等，连战破之。伯德惶恐，将其众降，郡界以宁。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "羌豪帅感奂恩德，上马二十匹，先零酋长又遗金鐻八枚，奂并受之，而召主簿于诸羌前，以酒酹地曰“使马如羊，不以入厩。使金如粟，不以入怀”悉以金马还之。羌性贪而贵吏清，前有八都尉率好财货，为所患苦，及奂正身洁己，威化大行。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "迁使匈奴中郎将。时，休屠各及朔方乌桓并同反叛，烧度辽将军门，引屯赤坑，烟火相望。兵众大恐，各欲亡去。奂安坐帷中，与弟子讲诵自若，军士稍安。乃潜诱乌桓阴与和通，遂使斩屠各渠帅，袭破其众。诸胡悉降。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "延熹元年，鲜卑寇边，奂率南单于击之，斩首数百级。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "明年，梁冀被诛，奂以故吏免官禁锢。奂与皇甫规友善，奂既被锢，凡诸交旧莫敢为言，唯规荐举前后七上。在家四岁，复拜武威太守。平均徭赋，率厉散败，常为诸郡最，河西由是而全。其俗多妖忌，凡二月、五月产子及与父母同月生者，悉杀之。奂示以义方，严加赏罚，风俗遂改，百姓生为立祠。举尤异，迁度辽将军。数载间，幽、并清静。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "九年春，征拜大司农。鲜卑闻奂去，其夏，遂招结南匈奴、乌桓数道入塞，或五六千骑，或三四千骑，寇掠缘边九郡，杀略百姓。秋，鲜卑复率八九千骑入塞，诱引东羌与共盟诅。于是上郡沈氐、安定先零诸种共寇武威、张掖，缘边大被其毒。朝廷以为忧，复拜奂为护匈奴中郎将，以九卿秩督幽、并、凉三州及度辽、乌桓二营，兼察刺史、二千石能否，赏赐甚厚。匈奴、乌桓闻奂至，因相率还降，凡二十万口。奂但诛其首恶，馀皆慰纳之。唯鲜卑出塞去。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "永康元年春，东羌、先零五六千骑寇关中，围礻殳祤，掠云阳。夏，复攻没两营，杀千馀人。冬，羌岸尾、摩蟞等胁同种复抄三辅。奂遣司马尹端、董卓并击，大破之，斩其酋豪，首虏万馀人，三州清定。论功当封，奂不事宦官，故赏遂不行，唯赐钱二十万，除家一人为郎。并辞不受，而愿徙属弘农华阴。旧制边人不得内移，唯奂因功特听，故始为弘农人焉。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "建宁元年，振旅而还。时窦太后临朝，大将军窦武与大傅陈蕃谋诛宦官，事泄，中常侍遭节等于中作乱，以奂新征，不知本谋，矫制使奂与少府周靖率五营士围武。武自杀，蕃因见害。奂迁少府，又拜大司农，以功封侯。奂深病为节所卖，上书固让，封还印绶，卒不肯当。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "明年夏，青蛇见于御坐轩前，又大风雨雹，霹雳拔树，诏使百僚各言灾应。奂上疏曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "臣闻风为号令，动物通气。木生于火，相须乃明。蛇能屈申，配龙腾蛰。顺至为休征，逆来为殃咎。阴气专用，则凝精为雹。故大将军窦武、太傅陈蕃，或志宁社稷，或方直不回，前以谗胜，并伏诛戮，海内默默，人怀震愤。昔周公葬不如礼，天乃动威。今武、蕃忠贞，未被明宥，妖眚之来，皆为此也。宜急为改葬，徙还家属。其从坐禁锢，一切蠲除。又皇太后虽居南宫，而恩礼不接，朝臣莫言，远近失望。宜思大义顾复之报。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "天子深纳奂言，以问诸黄门常侍，左右皆恶之，帝不得自从。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "转奂太常，与尚书刘猛、刁韪、卫良同荐王畅、李膺可参三公之选，而曹节等弥疾其言，遂下诏切责之。奂等皆自囚廷尉，数日乃得出，并以三月俸赎罪。司隶校尉王寓，出于宦官，欲借宠公卿，公求荐举，百僚畏惮，莫不许诺，唯奂独拒之。寓怒，因此遂陷以党罪，禁锢归田里。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "奂前为度辽将军，与段颎争击羌，不相平。及颎为司隶校尉，欲逐奂归敦煌，将害之。奂忧惧，奏记谢颎曰：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "小人不明，得过州将，千里委命，以情相归。足下仁笃，照其辛苦，使人未反，复获邮书。恩诏分明，前以写白，而州期切促，郡县惶惧，屏营延企，侧待归命。父母朽骨，孤魂相托，若蒙矜怜，壹惠咳唾，则泽流黄泉，施及冥寞，非奂生死所能报塞。夫无毛发之劳，而欲求人丘山之用，此淳于髡所以拍髀仰天而笑者也。诚知言必见讥，然犹未能无望。何者。朽骨无益于人，而文王葬之。死马无所复用，而燕昭宝之。党同文、昭之德，岂不大哉。凡人之情，冤而呼天，穷则叩心。今呼天不闻，叩心无益，诚自伤痛。俱生圣世，独为匪人。孤微之人，无所告诉。如不哀怜，便为鱼肉。企心东望，无所复言。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "颎虽刚猛，省书哀之，卒不忍也。时，禁锢者多不能守静，或死或徙。奂闭门不出，养徒千人，著《尚书记难》三十馀万言。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "奂少立志节，尝与士友言曰“大丈夫处世，当为国家立功边境”及为将帅，果有勋名。董卓慕之，使其兄遗缣百匹。奂恶卓为人，绝而不受。光和四年卒，年七十八。遗命曰“吾前后仕进，十要银艾，不能和光同尘，为谗邪所忌。通塞命也，始终常也。但地厎冥冥，长无晓期，而复缠以纩绵，牢以钉密，为不喜耳。幸有前窀，朝殒夕下，措尸灵床，幅巾而已。奢非晋文，俭非王孙，推情从意，庶无咎吝”诸子从之。武威多为立祠，世世不绝。所著铭、颂、书、教、诫述、志、对策、章表二十四篇。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "长子芝，字伯英，最知名。芝及弟昶，字文舒，并善草书，至今称传之。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "初，奂为武威太守，其妻怀孕，梦带奂印绶登楼而歌。讯之占者，曰“必将生男，复临兹邦，命终此楼”既而生子猛，以建安中为武威太守，杀刺史邯郸商，州兵围之急，猛耻见擒，乃登楼自烧而死，卒如占云。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "论曰：自鄛乡之封，中官世盛，暴恣数十年间，四海之内，莫不切齿愤盈，愿投兵于其族。陈蕃、窦武奋义草谋，征会天下，名士有识所共闻也，而张奂见欺竖子，扬戈以断忠烈。虽恨毒在心，辞爵谢咎。《诗》云“啜其泣矣，何嗟及矣”",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "段颎字纪明，武威姑臧人也。其先出郑共叔段，西域都护会宗之从曾孙也。颎少便习弓马，尚游侠，轻财贿，长乃折节好古学。初举孝廉，为宪陵园丞、阳陵令，所在有能政。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "迁辽东属国都尉。时鲜卑犯塞，颎即率所领驰赴之。既而恐贼惊去，乃使驿骑诈赍玺书诏颎，颎于道伪退，潜于还路设伏。虏以为信然，乃入追颎。颎因大纵兵，悉斩获之。坐诈玺书伏重刑，以有功论司寇。刑竟，征拜议郎。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "时，太山、琅邪贼东郭窦、公孙举等聚众三万人，破坏郡县，遣兵讨之，连年不克。永寿二年，桓帝诏公卿选将有文武者，司徒尹颂荐颎，乃拜为中郎将。击窦、举等，大破斩之，获首万馀级，馀党降散。封颎为列侯，赐钱五十万，除一子为郎中。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "延熹二年，迁护羌校尉。会烧当、烧何、当煎、勒姐等八种羌寇陇西、金城塞，颎将兵及湟中义从羌万二千骑出湟谷，击破之。追讨南度河，使军吏田晏、夏育募先登，悬索相引，复战于罗亭，大破之，斩其酋豪以下二千级，获生口万馀人，虏皆奔走。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "明年春，馀羌复与烧何大豪寇张掖，攻没钜鹿坞，杀属国吏民，又招同种千馀落，并兵晨奔颎军。颎下马大战，至日中，刀折矢尽，虏亦引退。颎追之，且斗且行，昼夜相攻，割肉食雪，四十馀日，遂至河首积石山，出塞二千馀里，斩烧何大帅，首虏五千馀人。又分兵击石城羌，斩首溺死者千六百人。烧当种九十馀口诣颎降。又杂种羌屯聚白石，颎复进击，首虏三千馀人。冬，勒姐、零吾种围允街，杀略吏民，颎排营救之，斩获数百人。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "四年冬，上郡沈氐、陇西牢姐、乌吾诸种羌共寇并、凉二州，颎将湟中义从讨之。凉州刺史郭闳贪共其功，稽固颎军，使不得进。义从役久，亦恋旧，皆悉反叛。郭闳归罪于颎，颎坐征下狱，输作左校。羌遂陆梁，覆没营坞，转相招结，唐突诸郡，于是吏人守阙讼颎以千数。朝廷知颎为郭闳所诬，诏问其状。颎但谢罪，不敢言枉，京师称为长者。起于徒中，复拜议郎，迁并州刺史。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "时，滇那等诸种羌五六千人寇武威、张掖、酒泉，烧人庐舍。六年，寇势转盛，凉州几亡。冬，复以颎为护羌校尉，乘驿之职。明年春，羌封僇、良多、滇那等酋豪三百五十五人率三千落诣颎降。当煎、勒姐种犹自屯结。冬，颎将万馀人击破之，斩其酋豪，首虏四千馀人。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "八年春，颎复击勒姐种，斩首四百馀级，降者二千馀人。夏，进军击当煎种于湟中，颎兵败，被围三日，用隐士樊志张策，潜师夜出，鸣鼓还战，大破之，首虏数千人。颎遂穷追，展转山谷间，自春及秋，无日不战，虏遂饑困败散，北略武威间。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "颎凡破西羌，斩首二万三千级，获生口数万人，马牛羊八百万头，降者万馀落。封颎都乡侯，邑五百户。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "永康元年，当煎诸种复反，合四千馀人，欲攻武威，颎复追击于鸾鸟，大破之，杀其渠帅，斩首三千馀级，西羌于此弭定。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "而东羌先零等，自覆没征西将军马贤后，朝廷不能讨，遂数寇扰三辅。其后度辽将军皇甫规、中郎将张奂招之连年，既降又叛。桓帝诏问颎曰“先零东羌造恶反逆，而皇甫规、张奂各拥强众，不时辑定。欲颎移兵东讨，未识其宜，可参思术略”颎因上言曰“臣伏见先零东羌虽数叛逆，而降于皇甫规者，已二万许落，善恶既分，馀寇无几。今张奂踌躇久不进者，当虑外离内合，兵往必惊。且自冬践春，屯结不散，人畜疲羸，自亡之势，徒更招降，坐制强敌耳。臣以为狼子野心，难以恩纳，势穷虽服，兵去复动。唯当长子挟胁，白刃加颈耳。计东种所馀三万馀落，居近塞内，路无险折，非有燕、齐、秦、赵从横之势，而久乱并、凉，累侵三辅，西河、上郡，已各内徙，安定、北地，复至单危，自云中、五原，西至汉阳二千馀里，匈奴，种羌，并擅其地，是为痈疽伏疾，留滞胁下，如不加诛，转就滋大。今若以骑五千，步万人，车三千两，三冬二夏，足以破定，无虑用费为钱五十四亿。如此，则可令群羌破尽，匈奴长服，内徙郡县，得反本土。伏计永初中，诸羌反叛，十有四年，用二百四十亿。永和之末，复经七年，用八十馀亿。费耗若此，犹不诛尽，馀孽复起，于兹作害。今不暂疲人，则永宁无期。臣庶竭驽劣，伏待节度”帝许之，悉听如所上。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "建宁元年春，颎将兵万馀人，赍十五日粮，从彭阳直指高平，与先零诸种战于逢义山。虏兵盛，颎众恐。颎乃令军中张镞利刃，长矛三重，挟以强弩，列轻骑为左右翼。激怒兵将曰“今去家数千里，进则事成，走必尽死，努力共功名”因大呼，众皆应声腾赴，颎驰骑于傍，突而击之，虏众大溃，斩首八千馀级，获牛马羊二十八万头。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "时，窦太后临朝，下诏曰“先零东羌历载为患，颎前陈状，欲必埽灭。涉履霜雪，兼行晨夜，身当矢石，感厉吏士。曾未浃日，凶丑奔破，连尸积俘，掠获无算。洗雪百年之逋负，以慰忠将之亡魂。功用显著，朕甚嘉之。须东羌尽定，当并录功勤。今且赐颎钱二十万，以家一人为郎中”敕中藏府调金钱彩物，增助军费。拜颎破羌将军。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "夏，颎复追羌出桥门，至走马水上。寻闻虏在奢延泽，乃将轻兵兼行，一日一夜二百馀里，晨及赋，击破之。馀虏走向落川，复相屯结。颎乃分遣骑司马田晏将五千人出其东，假司马夏育将二千人绕其西。羌分六七千人攻围晏等，晏等与战，羌溃走。颎急进，与晏等共追之于令鲜水上。颎士卒饑渴，乃勒众推方夺其水，虏复散走。颎遂与相连缀，且斗且引，及于灵武谷。颎乃被甲先登，士卒无敢后者。羌遂大败，弃兵而走。追之三日三夜，士皆重茧。既到泾阳，馀寇四千落，悉散入汉阳山谷间。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "时，张奂上言“东羌虽破，馀种难尽，颎性轻果，虑负败难常。宜且以恩降，可无后悔”诏书下颎。颎复上言：",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "臣本知东羌虽众，而软弱易制，所以比陈愚虑，思为永宁之算。而中郎将张奂，说虏强难破，宜用招降。圣朝明监，信纳瞽言，故臣谋得利，奂计不用。事势相反，遂怀猜恨。信叛羌之诉，饰润辞意，云臣兵累见折衄，又言羌一气所生，不可诛尽，山谷广大，不可空静，血流污野，伤和致灾。臣伏念周秦之际，戎狄为害，中兴以来，羌寇最盛，诛之不尽，虽降复叛。今先零杂种，累以反覆，攻没县邑，剽略人物，发冢露尸，祸及生死，上天震怒，假手行诛。昔邢为无道，卫国伐之，师兴而雨。臣动兵涉夏，连获甘澍，岁时丰稔，人无疵疫。上占天心，不为灾伤。下察人事，众和师克。自桥门以西，落川以东，故官县邑，更相通属，非为深险绝域之地，车骑安行，无应折衄。按奂为汉吏，身当武职，驻军二年，不能平寇，虚欲修文戢戈，招降犷敌，诞辞空说，僭而无征。何以言之。昔先零作寇，赵充国徙令居内，煎当乱边，马援迁之三辅，始服终叛，至今为鲠。故远识之士，以为深忧。今傍郡户口单少，数为羌所创毒，而欲令降徒与之杂居，是犹种枳棘于良田，养虺蛇于室内也。故臣奉大汉之威。建长久之策，欲绝其本根，不使能殖。本规三岁之费，用五十四亿，今适期年，所耗未半，而馀寇残烬，将向殄灭。臣每奉诏书，军不内御，愿卒斯言，一以任臣，临时量宜，不失权便。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "二年，诏遣谒者冯禅说降汉阳散羌。颎以春农，百姓布野，羌虽暂降，而县官无廪，必当复为盗贼，不知乘虚放兵，势必殄灭。夏，颎自进营，去羌所屯凡亭山四五十里，遣田晏、夏育将五千人据其山上。羌悉众攻之，厉声问曰“田晏、夏育在此不。湟中义从羌悉在何面。今日欲决死生。军中恐，晏等劝激兵士，殊死大战，遂破之。羌众溃，东奔，复聚射虎谷，分兵守诸谷上下门。颎规一举灭之，不欲复令散走，乃遣千人于西县结木为栅，广二十步，长四十里，遮之。分遣晏、育等将七千人，衔枚夜上西山，结营穿堑，去虏一里许。又遣司马张恺等将三千人上东山。虏乃觉之，遂攻晏等，分遮汲水道。颎自率步骑进击水上，羌却走。因与恺等挟东西山，纵兵击破之，羌复败散。颎追至谷上下门穷山深谷之中，处处破之，斩其渠帅以下万九千级，获牛马驴骡毡裘庐帐什物，不可胜数。冯禅等所招降四千人，分置安定、汉阳、陇西三郡，于是东羌悉平。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "凡百八十战，斩三万八千六百馀级，获牛马骡驴驼四十二万七千五百馀头，费用四十四亿，军士死者四百馀人。更封新丰县侯，邑万户。颎行军仁爱，士卒疾病者，亲自瞻省，手为裹创。在边十馀年，未尝一日蓐寝。与将士同苦，故皆乐为死战。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "三年春，征还京师，将秦胡步骑五万馀人，及汗血千里马，生口万馀人。诏遣大鸿胪持节慰劳于镐。军至，拜侍中，转执金吾河南尹。有盗发冯贵人冢，坐左转谏议大夫，再迁司隶校尉。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "颎曲意宦官，故得保其富贵，遂党中常侍王甫，枉诛中常侍郑飒、董腾等，增封四千户，并前万四千户。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "明年，代李咸为太尉，其冬病罢，复为司隶校尉。数岁，转颎川太守，征拜太中大夫。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "光和二年，复代桥玄为太尉。在位月馀，会日食自劾，有司举奏，诏收印绶，诣廷尉。时司隶校尉阳球奏诛王甫，并及颎，就狱中诘责之，遂饮鸩死，家属徙边。后中常侍吕强上疏，追讼颎功，灵帝诏颎妻子还本郡。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "初，颎与皇甫威明、张然明，并知名显达，京师称为“凉州三明”云。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十五·皇甫张段列传第五十五",
    "text": "赞曰：山西多猛，“三明”俪踪。戎骖纠结，尘斥河、潼。规、奂审策，亟遏嚣凶。文会志比，更相为容。段追两狄，束马县锋，纷纭腾突，谷静山空。",
    "chapter_url": "https://duguoxue.com/ershisishi/3379.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "陈蕃字仲举，汝南平舆人也。祖河东太守。蕃年十年，尝闲处一室，而庭宇芜秽。父友同郡薛勤来候之，谓蕃曰“孺子何不洒埽以待宾客”蕃曰“大丈夫处世，当埽除天下，安事一室乎”勤知其有清世志，甚奇之。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "初仕郡，举孝廉，除郎中。遭母忧，弃官行丧。服阕，刺史周景辟别驾从事，以谏争不合，投传而去。后公府辟举方正，皆不就。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "太尉李固表荐，征拜议郎，再迁为乐安太守。时，李膺为青州刺史，名有威政，属城闻风，皆自引去，蕃独以清绩留。郡人周璆，高洁之士。前后郡守招命莫肯至，唯蕃能致焉。字而不名，特为置一榻，去则县之。璆字孟玉，临济人，有美名。民有赵宣葬亲而不闭埏隧，因居其中，行服二十馀年，乡邑称孝，州郡数礼请之。郡内以荐蕃，蕃与相见，问其妻子，而宣五子皆服中所生。蕃大怒曰“圣人制礼，贤者俯就，不肖企及。且祭不欲数，以其易黩故也。况及寝宿冢藏，而孕育其中，诳时惑众，诬污鬼神乎”遂致其罪。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "大将军梁冀威震天下，时遣书诣蕃，有所请托，不得通，使者诈求谒，蕃怒，答杀之，坐左转脩武令。稍迁，拜尚书。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "时，零陵、桂阳山贼为害，公卿议遣讨之，又诏下州郡，一切皆得举孝廉、茂才。蕃上疏驳之曰“昔高祖创业，万邦息肩，抚养百姓，同之赤子。今二郡之民，亦陛下赤子也。致令赤子为害，岂非所在贪虐，使其然乎。宜严敕三府，隐核牧守令长，其有在政失和，侵暴百姓者，即便举奏，更选清贤奉公之人，能班宣法令情在爱惠者，可不劳王师，而群贼弭息矣。又三署郎吏二千馀人，三府掾属过限未除，但当择善而授之，简恶而去之。岂烦一切之诏，以长请属之路乎”以此忤左右，故出为豫章太守。性方峻，不接宾客，士民亦畏其高。征为尚书令，送者不出郭门。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "迁大鸿胪。会白马令李云抗疏谏，桓帝怒，当伏重诛。蕃上书救云，坐免归田里。复征拜议郎，数日迁光禄勋。时，封赏逾制，内宠猥盛，蕃乃上疏谏曰：",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "臣闻有事社稷者，社稷是为。有事人君者，容悦是为。今臣蒙恩圣朝，备位九列，见非不谏，则容悦也。夫诸侯上象四七，垂燿在天，下应分土，藩屏上国。高祖之约，非功臣不侯。而闻追录河南尹邓万世父遵之微功，更爵尚书令黄俊先人之绝封，近习以非义授邑，左右以无功传赏，授位不料其任，裂土莫纪其功，至乃一门之内，侯者数人，故纬象失度，阴阳谬序，稼用不成，民用不康。臣知封事已行，言之无及，诚欲陛下从是而止。又比年收敛，十伤五六，万人饑寒，不聊生活，而采女数千，食肉衣绮，脂油粉黛不可赀计。鄙谚言“盗不过五女门”，以女贫家也。今后宫之女，岂不贫国乎。是以倾宫嫁而天下化，楚女悲而西官灾。且聚而不御，必生忧悲之感，以致并隔水旱之困。夫狱以禁止奸违，官以称才理物。若法亏于平，官失其人，则王道有缺。而令天下之论，皆谓狱由怨起，爵以贿成。夫不有臭秽，则苍蝇不飞。陛下宜采求失得，择从忠善。尺一选举，委尚书三公，使褒责诛赏，各有所归，岂不幸甚。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "帝颇纳其言，为出宫女五百馀人，但赐俊爵关内侯，则万世南乡侯。延熹六年，车驾幸广成校猎。蕃上疏谏曰：",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "臣闻人君有事于苑囿，唯仲秋西郊，顺时讲武，杀禽助祭，以敦孝敬。如或违此，则为肆纵。故皋陶戒舜“无教逸游”，周公戒成王“无槃于游田”。虞舜、成王狱有此戒，况德不及二主者乎。夫安平之时，尚宜有节，况当今之世，有三空之厄哉。田野空，朝廷空，仓库空，是谓三空。加兵戎未戢，四方离散，是陛下焦心毁颜，坐以待旦之时也。岂宜扬旗曜武，骋心舆马之观乎。又秋前多雨，民始种麦。今失其劝种之时，而令给驱禽除路之役，非贤圣恤民之意也。齐景公欲观于海，放乎琅邪，晏子为陈百姓恶闻旌旗舆马之音，举首嚬眉之感，景公为之不行。周穆王欲肆车辙马迹，祭公谋父为诵《祈招》之诗，以止其心。诚恶逸游之害人也。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "书奏不纳。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "自蕃为光禄勋，与五宫中郎将黄琬共典选举，不偏权富，而为势家郎所谮诉，坐免归。顷之，征为尚书仆射，转太中大夫。八年，代杨秉为太尉。蕃让曰“不愆不忘，率由旧章，臣不如太常胡广。齐七政，训五典，臣不如议郎王畅。聪明亮达，文武兼姿，臣不如刑徒李膺”帝不许。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "中常侍苏康、管霸等复被任用，遂排陷忠良，共相阿媚。大司农刘祐、廷尉冯绲、河南尹李膺，皆以忏旨，为之抵罪。蕃因朝会，固理膺等，请加原宥，升之爵任。言及反复，诚辞恳切。帝不听，因流涕而起。时，小黄门赵津、南阳大猾张汜等，奉事中官，乘势犯法，二郡太守刘瓆、成瑨考案其罪，虽经赦令，而并竟考杀之。宦官怨恚，有司承旨，遂奏瓆、瑨罪当弃市。又山阳太守翟超，没入中常侍侯览财产，东海相黄浮，诛杀下邳令徐宣，超、浮并坐髡钳，输作左校。蕃与司徒刘矩、司空刘茂共谏请瓆、瑨、超、浮等，帝不悦。有司劾奏之，矩、茂不敢复言。蕃乃独上疏曰：",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "臣闻齐桓修霸，务为内政。《春秋》于鲁，小恶必书。宜先自整敕，后以及人。今寇贼在外，四支之疾。内政不理，心腹之患。臣寝不能寐，食不能饱，实忧左右日亲，忠言以疏，内患渐积，外难方深。陛下超从列侯，继承天位。小家畜产百万之资，子孙尚耻愧失其先业，况乃产兼天下，受之先帝，而欲懈怠以自轻忽乎。诚不爱已，不当念先帝得之勤苦邪。前梁氏五侯，毒遍海内，天启圣意，收而戮之，天下之议，冀当小平。明鉴未远，覆车如昨，而近习之权，复相扇结。小黄门赵津、大猾张汜等，肆行贪虐，奸媚左右，前太原太守刘瓆、南阳太守成王晋，纠而戮之。虽言赦后不当诛杀，原其诚心，在乎去恶。至于陛下，有何悁悁。而小人道长，营惑圣听，遂使天威为之发怒。如加刑谪，已为过甚，况乃重罚，令伏欧刀乎。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "又，前山阳太守翟超、东海相黄浮，奉公不桡，疾恶如仇，超没侯览财物，浮诛徐宣之罪，并蒙刑坐，不逢赦恕。览之从横，没财已幸。宣犯衅过，死有馀辜。昔丞相申屠嘉召责邓通，洛阳令董宣折辱公主，而文帝从而请之，光武加以重赏，未闻二臣有专命之诛。而今左右群竖，恶伤党类，妄相交构，致此刑谴。闻臣是言，当复啼诉。陛下深宜割塞近习豫政之源，引纳尚书朝省之事，公卿大官，五日壹朝，简练清高，斥黜佞邪。于是天和于上，地洽于下，休祯符瑞，岂远乎哉。陛下虽厌毒臣言，凡人主有自勉强，敢以死陈。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "帝得奏愈怒，意无所纳，朝廷众庶莫不怨之。宦官由此疾蕃弥甚，选举奏议，辄以中诏谴却，长史已下多至抵罪。犹以蕃名臣，不敢加害。瓆字文理，高唐人。瑨字幼平，陕人。并有经术称，处位敢直言，多所搏击，知名当时，皆死于狱中。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "九年，李膺等以党事下狱考实。蕃因上疏极谏曰：",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "臣闻贤明之君，委心辅佐。亡国之主，讳闻直辞。故汤武虽圣，而兴于伊吕。桀纣迷惑，亡在失人。由此言之，君为元首，臣为股肱，同体相须，共成美恶者也。伏见前司隶校尉李膺、太仆杜密、太尉掾范滂等，正身无玷，死心社稷。以忠忏旨，横加考案，或禁锢闭隔，或死徙非所。杜塞天下之口，聋盲一世之人，与秦焚书坑儒，何以为异。昔武王克殷，表闾封墓，今陛下临政，先诛忠贤。遇善何薄。待恶何优。夫谗人似实，巧言如簧，使听之者惑，视之者昏。夫吉凶之效，存乎识善。成败之机，在于察言。人君者，摄天下之政，秉四海之维，举动不可以违圣法，进退不可以离道规。谬言出口，则乱及八方，何况髡无罪于狱，杀无辜于市乎。昔禹巡狩苍梧，见市杀人，下车而哭之曰“万方有罪，在予一人”故其兴也勃焉。又青、徐炎旱，五谷损伤，民物流迁，茹菽不足。而宫女积于房掖，国用尽于罗纨，外戚私门，贪财受赂，所谓“禄去公室，政在大夫”。昔春秋之末，周德衰微，数十年间无复灾眚者，天所弃也。天之于汉，悢々无已，故殷勤示变，以悟陛下。除妖去孽，实在修德。臣位列台司，忧责深重，不敢尸禄惜生，坐观成败。如蒙采录，使身首分裂，异门而出，所不恨也。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "帝讳基言切，托以蕃辟召非其人，遂策免之。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "永康元年，帝崩。窦后临朝，诏曰“夫民生树君，使司牧之，必须良佐，以固王业。前太尉陈蕃，忠清直亮。其以蕃为太傅，录尚书事”时，新遭大丧，国嗣未立，诸尚书胃惧权官，托病不朝。蕃以书责之曰“古人立节，事亡如存。今帝祚未立，政事日蹙，诸君奈何委荼蓼之苦，息偃在床。于义不足，焉得仁乎”诸尚书惶怖，皆起视事。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "灵帝即位，窦太后复优诏蕃曰“盖褒功以劝善，表义以厉俗，无德不报，《大雅》所叹。太傅陈蕃，辅弼先帝，出内累年。忠孝之美，德冠本朝。謇愕之操，华首弥固。今封蕃高阳乡侯，食邑三百户”",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "蕃上疏让曰：",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "使者即臣庐，授高阳乡侯印绶，臣诚悼心，不知所裁。臣闻让，身之文，德之昭也，然不敢盗以为名。窃惟割地之封，功德是为。臣孰自思省，前后历职，无他异能，合亦食禄，不合亦食禄。臣虽无素洁之行，窃慕“君子不以其道得之，不居也”。若受爵不让，掩面就之，使皇天震怒，灾流下民，于臣之身，亦何所寄。顾惟陛下哀臣朽老，戒之在得。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "窦太后不许，蕃复固让，章前后十上，竟不受封。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "初，桓帝欲立所幸田贵人为皇后。蕃以田氏卑微，窦族良家，争之甚固。帝不得已，已立窦后。及后临朝，故委用于蕃。蕃与后父大将军窦武，同心尽力，征用名贤，共参政事，天下之士，莫不延颈想望太平。而帝乳母赵娆，旦夕在太后侧，中常侍曹节、王甫等与共交构，谄事太后。太后信之，数出诏命，有所封拜，及其支类，多行贪虐。蕃常疾之，志诛中官，会窦武亦有谋。蕃自以既从人望而德于太后，必谓其志可申，乃先上疏曰：",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "臣闻言不直而行不正，则为欺乎天而负乎人。危言极意，则群凶侧目，祸不旋踵。钧此二者，臣宁得祸，不敢欺天也。今京师嚣嚣，道路喧哗，言侯览、曹节、公乘昕、王甫、郑飒等与赵夫人诸女尚书并乱天下。附从者升进，忤逆者中伤。方今一朝群臣，如河中木耳，泛泛东西，耽禄畏害。陛下前始摄位，顺天行诛，苏康、管霸并伏其辜。是时，天地清明，人鬼欢喜，奈何数月复纵左右。元恶大奸，莫此之甚。今不急诛，必生变乱，倾危社稷，其祸难量。愿出臣章宣示左右，并令天下诸奸知臣疾之。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "太后不纳，朝廷闻者莫不震恐。蕃因与窦武谋之，语在《武传》。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "用理泄，曹节等矫诏诛武等。蕃时年七十馀，闻难作，将官属诸生八十馀人。并拔刃突入承明门，攘臂呼曰“大将军忠以卫国，黄门反逆，何云窦氏不道邪”王甫时出，与蕃相迕，适闻其言，而让蕃曰“先帝新弃天下，山陵未成，窦武何功，兄弟父子，一门三侯。又多取掖庭宫人，作乐饮宴，旬月之间，赀财亿计。大臣若此，是为道邪。公为栋梁，枉桡阿党，复焉求贼”遂令收蕃。蕃拔剑叱甫，甫兵不敢近，乃益人围之数十重，遂执蕃送黄门北寺狱。黄门从官驺蹋踧蕃曰“死老魅。复能损我曹员数，夺我曹禀假不”即日害之。徙其家属于比景，宗族、门生、故吏皆斥免禁锢。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "蕃友人陈留朱震，时为铚令，闻而弃官哭之，收葬蕃尸，匿其子逸于甘陵界中。事觉系狱，合门桎梏。震受考掠，誓死不言，故逸得免。后黄巾贼起，大赦党人，乃追还逸，官至鲁相。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "震字伯厚，初为州从事，奏济阴太守单匡臧罪，并连匡兄中常侍车骑将军超。桓帝收匡下廷尉，以谴超，超诣狱谢。三府谚曰“车如鸡栖马如狗，疾恶如风朱伯厚”",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "论曰：桓、灵之世，若陈蕃之徒，咸能树立风声，抗论惛俗。而驱驰崄厄之中，与刑人腐夫同朝争衡，终取灭亡之祸者，彼非不能洁情志，违埃雾也。愍夫世士以离俗为高，而人伦莫相恤也。以遁世为非义，故屡退而不去。以仁心为己任，虽道远而弥厉。及遭际会，协策窦武，自谓万世一遇也。懔懔乎伊、望之业矣。功虽不终，然其信义足以携持民心。汉世乱而不亡，百馀年间，数公之力也。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "王允字子师，太原祁人也。世仕州郡为冠盖。同郡郭林宗尝见允而奇之，曰“王生一日千里，王佐才也”遂与定交。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "年十九，为郡吏，时，小黄门晋阳赵津贪横放恣，为一县巨患，允讨捕杀之。而津兄弟谄事宦官，因缘谮诉，桓帝震怒，征太守刘瓆，遂下狱死。允送丧还平原，终毕三年，然后归家。复还仕，郡人有路佛者，少无名行，而太守王球召以补吏，允犯颜固争，球怒，收允欲杀之。刺史邓盛闻而驰传辟为别驾从事。允由是知名，而路佛以之废弃。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "允少好大节，有志于立功，常习诵经传，朝夕试驰射。三公并辟，以司徒高第为侍御史。中平元年，黄巾贼起，特选拜豫州刺史。辟荀爽、孔融等为从事，上除禁党。讨击黄巾别帅，大破之，与左中郎将皇甫嵩、右中郎将朱俊等受降数十万。于贼中得中常侍张让宾客书疏，与黄巾交通，允具发其奸，以状闻。灵帝责怒让，让叩头陈谢，竟不能罪之。而让怀协忿怨，以事中允。明年，遂传下狱。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "会赦，还复刺史。旬日间，复以他罪被捕。司徒杨赐以允素高，不欲使更楚辱，乃遣客谢之曰“君以张让之事，故一月再征。凶慝难量，幸为深计”又诸从事好气决者，共流涕奉药而进之。允厉声曰“吾为人臣，获罪于君，当伏大辟以谢天下，岂有乳药求死乎”投杯而起，出就槛车。既至廷尉，左右皆促其事，朝臣莫不叹息。大将军何进、大尉袁隗、司徒杨赐共上疏请之曰“夫内视反听，则忠臣谒诚。宽贤矜能，则义士厉节。是以孝文纳冯唐之说，晋悼宥魏绛之罪。允以特选受命，诛逆抚顺，曾未期月，州境澄清。方欲列其庸勋，请加爵赏，而以奉事不当，当肆大戮。责轻罚重，有亏众望。臣等备位宰相，不敢寝默。诚以允宜蒙三槐之听，以昭忠贞之心”书奏，得以减死论。是冬大赦，而允独不在宥，三公咸复为言。至明年，乃得解释。是时，宦者横暴，睚眦触死。允惧不免，乃变易名姓，转侧河内、陈留间。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "及帝崩，乃奔丧京师。时，大将军何进欲诛宦官，召允与谋事，请为从事中郎，转河南尹。献帝即位，拜太仆，再迁守尚书令。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "初平元年，代杨彪为司徒，守尚书令如故。及董卓迁都关中，允悉收敛兰台、石室图书秘纬要者以从。既至长安，皆分别条上。又集汉朝旧事所当施用者，一皆奏之。经籍具存，允有力焉。时董卓尚留洛阳，朝政大小，悉委之于允。允矫情屈意，每相承附，卓亦推心，不生乖疑，故得扶持王室于危乱之中，臣主内外，莫不倚恃焉。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "允见卓祸毒方深，篡逆已兆，密与司隶校尉黄琬、尚书郑公业等谋共诛之。乃上护羌校尉杨瓒行左将军事，执金吾士孙瑞为南阳太守，并将兵出武关道，以讨袁术为名，实欲分路征卓，而后拔天子还洛阳。卓疑而留之，允乃引内瑞为仆射，瓒为尚书。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "二年，卓还长安，录入关之功，封允为温侯，食邑五千户。固让不受。士孙瑞说允曰“夫执谦守约，存乎其时。公与董太师并位俱封，而独崇高节，岂和光之道邪”允纳其言，乃受二千户。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "三年春，连雨六十馀日，允与士孙瑞、杨瓒登台请霁，复结前谋。瑞曰“自岁末以来，太阳不照，霖雨积时，月犯执法，彗孛仍见，昼阴夜阳，雾气交侵，此期应促尽，内发者胜。几不可后，公其图之”允然其言，乃潜结卓将吕布，使为内应。会卓入贺，吕布因刺杀之。语在《卓传》。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "允初议赦卓部曲，吕布亦数劝之。既而疑曰“此辈无罪，从其主耳。今若名为恶逆而特赦之，适足使其自疑，非所以安之之道也”吕布又欲以卓财物班赐公卿、将校，允又不从。而素轻布，以剑客遇之。布亦负有功劳，多自夸伐，既失意望，渐不相平。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "允性刚棱疾恶，初惧董卓豺狼，故折节图之。卓既歼灭，自谓无复患难，及在际会，每乏温润之色，杖正持重，不循权宜之计，是以群下不甚附之。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "董卓将校及在位者多凉州人，允议罢其军。或说允曰“凉州人素惮袁氏而畏关东。今若一旦解兵，则必人人自危。可以皇甫义真为将军，就领其众，因使留陕以安抚之，而徐与关东通谋，以观其变”允曰“不然。关东举义兵者，皆吾徒耳。今若距险屯陕，虽安凉州，而疑关东之心，甚不可也”",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "时，百姓讹言，当悉诛凉州人，遂转相恐动。其在关中者，皆拥兵自守。更相谓曰“丁彦思、蔡伯喈但以董公亲厚，并尚从坐，今既不赦我曹，而欲解兵，今日解兵，明日当复为鱼肉矣”卓部曲将李傕、郭汜等先将兵在关东，因不自安，遂合谋为乱，攻围长安。城陷，吕布奔走。布驻马青琐门外，招允曰“公可以去乎”允曰“若蒙社稷之灵，上安国家，吾之愿也。如其不获，则奉身以死之。朝廷幼少，恃我而已，临难苟免，吾不忍也。怒力谢关东诸公，勤以国家为念”",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "初，允以同郡宋翼为左冯翊，王宏为右扶风。是时，三辅民庶炽盛，兵谷富实，李傕等欲即杀允，惧二郡为患，乃先征翼、宏。宏遣使谓翼曰“郭汜、李傕以我二人在外，故未危王公。今日就征，明日俱族。计将安出”翼曰“虽祸福难量，然王命所不得避也”宏曰“义兵鼎沸，在于董卓，况其党与乎。若举兵共讨君侧恶人，山东必应之，此转祸为福之计也”翼不从。宏不能独立，遂俱就征，下廷尉。傕乃收允及翼、宏，并杀之。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "允时年五十六。长子侍中盖、次子景、定及宗族十馀人皆见诛害，唯兄子晨、陵得脱归乡里。天子感恸，百姓丧气，莫敢收允尸者，唯故吏平陵令赵戬弃官营丧。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "王宏字长文，少有气力，不拘细行。初为弘农太守，考案郡中有事宦官买爵位者，虽位至二千石，皆掠考收捕，遂杀数十人，威动邻界。素与司隶校尉胡种有隙，及宏下狱，种遂迫促杀之。宏临命诟曰“宋翼竖儒，不足议大计。胡种乐人之祸，祸将及之”种后眠辄见宏以杖击之，因发病，数日死。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "后迁都于许，帝思允忠节，使改殡葬之，遣虎贲中郎将奉策吊祭，赐东园秘器，赠以本官印绶，送还本郡。封其孙黑为安乐亭侯，食邑三百户。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "士孙瑞字君策，扶风人，颇有才谋。瑞以允自专讨董卓之劳，故归功不侯，所以获免于难。后为国三老、光禄大夫。每三公缺，杨彪、皇甫嵩皆让位于瑞。兴平二年，从驾东归，为乱兵所杀。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "赵戬字叔茂，长陵人，性质正多谋。初平中，为尚书，典选举。董卓数欲有所私授，戬辄坚拒不听，言色强厉。卓怒，召将杀之，众人悚栗，而戬辞貌自若。卓悔，谢释之。长安之乱，客于荆州，刘表厚礼焉。及曹操平荆州，乃辟之，执戬手曰“恨相见晚”卒相国钟繇长史。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "论曰：士虽以正立，亦以谋济。若王允之推董卓而引其权，伺其间而敝其罪，当此之时，天下悬解矣。而终不以猜忤为衅者，知其本于忠义之诚也。故推卓不为失正，分权不为苟冒，伺间不为狙诈。及其谋济意从，则归成于正也。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十六·陈王列传第五十六",
    "text": "赞曰：陈蕃芜室，志清天纲。人谋虽缉，幽运未当。言观殄瘁，曷非云亡。子师图难，晦心倾节。功全元丑，身残馀孽。时有隆夷，事亦工拙。",
    "chapter_url": "https://duguoxue.com/ershisishi/3380.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "孔子曰“性相近也，习相远也”言嗜恶之本同，而迁染之涂异也。夫刻意则行不肆，牵物则其志流。是以圣人导人理性，裁抑宕佚，慎其所与，节其所偏，虽情品万区，质文异数，至于陶物振俗，其道一也。叔末浇讹，王道陵缺，而犹假仁以效己，凭义以济功。举中于理，则强梁褫气。片言违正，则厮台解情。盖前哲之遗尘，有足求者。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "霸德既衰，狙诈萌起。强者以决胜为雄，弱者以诈劣受屈。至有画半策而绾万金，开一说而锡琛瑞。或起徒步而仕执珪，解草衣以升卿相。士之饰巧驰辩，以要能钓利者，不期而景从矣。自是爱尚相夺，与时回变，其风不可留，其敝不能反。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "及汉祖杖敛，武夫孛攵兴，宪令宽赊，文礼简阔，绪馀四豪之烈，人怀陵上之心，轻死重气，怨惠必仇，令行私庭，权移匹庶，任侠之方，成其俗矣。自武帝以后，崇尚儒学，怀经协术，所在雾会，至有石渠分争之论，党同伐异之说，守文之徒，盛于时矣。至王莽专伪，终于篡国，忠义之流，耻见缨绋，遂乃荣华丘壑，甘足枯槁。虽中兴在运，汉德重开，而保身怀方，弥相慕袭，去就之节，重于时矣。逮桓、灵之间，主荒政缪，国命委于阉寺，士子羞与为伍，故匹夫抗愤，处士横议，遂乃激扬名声，互相题拂，品核公卿，裁量执政，婞直之风，于斯行矣。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "夫上好则下必甚，桥枉故直必过，其理然矣。若范滂、张俭之徒，清心忌恶，终陷党议，不其然乎。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "初，桓帝为蠡吾侯，受学于甘陵周福，及即帝位，擢福为尚书。时同郡河南尹房植有名当朝，乡人为之谣曰“天下规矩房伯武，因师获印周仲进”二家宾客，互相讥揣，遂各树朋徒，渐成尤隙，由是甘陵有南北部，党人之议，自此始矣。后汝南太守宗资任功曹范滂，南阳太守成瑨亦委功曹岑晊，二郡又为谣曰“汝南太守范孟博，南阳宗资主画诺。南阳太守岑公孝，弘农成瑨但坐啸”因此流言转入太学，诸生三万馀人，郭林宗、贾伟节为其冠，并与李膺、陈蕃、王畅更相褒重。学中语曰“天下模楷李元礼，不畏强御陈仲举，天下俊秀王叔茂”又渤海公族进阶、扶风魏齐卿，并危言深论，不隐豪强。自公卿以下，莫不畏其贬议，屣履到门。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "时，河内张成善说风角，推占当赦，遂教子杀人。李膺为河南尹，督促收捕，既而逢宥获免，膺愈怀愤疾，竟案杀之。初，成以方伎交通宦官，帝亦颇谇其占。成弟子牢脩因上书诬告膺等养太学游士，交结诸郡生徒，更相驱驰，共为部党，诽讪朝廷，疑乱风俗。于是天子震怒，班下郡国，逮捕党人，布告天下，使同忿疾，遂收执膺等。其辞所连及陈寔之徒二百馀人，或有逃遁不获，皆悬金购募。使者四出，相望于道。明年，尚书霍谞、城门校尉窦武并表为请，帝意稍解，乃皆赦归田里，禁锢终身。而党人之名，犹书王府。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "自是正直废放。邪枉炽结，海内希风之流，遂共相标榜，指天下名士，为之称号。上曰“三君”，次曰“八俊”，次曰“八顾”，次曰“八及”，次曰“八厨”，犹古之“八元”、“八凯”也。窦武、刘淑、陈蕃为“三君”。君者，言一世之所宗也。李膺、荀翌、杜密、王畅、刘祐、魏朗、赵典、朱为“八俊”。俊者，言人之英也。郭林宗、宗慈、巴肃、夏馥、范滂、尹勋、蔡衍、羊陟为“八顾”。顾者，言能以德行引人者也。张俭、岑晊、刘表、陈翔、孔昱、苑康、檀敷、翟超为“八及”。及者，言其能导人追宗者也。度尚、张邈、王考、刘儒、胡母班、秦周、蕃向、王章为“八厨”。厨者，言能以财救人者也。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "又张俭乡人朱并，承望中常侍侯览意旨，上书告俭与同乡二十四人别相署号，共为部党，图危社稷。以俭及檀彬、褚凤、张肃、薛兰、冯禧、魏玄、徐乾为“八俊”田林、张隐、刘表、薛郁、王访、刘诋、宣靖、公绪恭为“八顾”，朱楷、田槃、疏耽、薛敦、宋布、唐龙、嬴咨、宣褒为“八及”，刻石立墠，共为部党，而俭为之魁。灵帝诏刊章捕俭等。大长秋曹节因此讽有司奏捕前党故司空虞放、太仆杜密、长乐少府李膺、司隶校尉朱、颍川太守巴肃、沛相荀翌、河内太守魏朗、山阳太守翟超、任城相刘儒、太尉掾范滂等百馀人，皆死狱中。馀或先殁不及，或亡命获免。自此诸为怨隙者，因相陷害，睚眦之忿，滥入党中。又州郡承旨，或有未尝交关，亦离祸毒。其死徙废禁者，六七百人。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "熹平五年，永昌太守曹鸾上书大讼党人，言甚方切。帝省奏大怒，即诏司隶、益州槛车收鸾，送槐里狱掠杀之。于是又诏州郡更考党人门生故吏父子兄弟，其在位者，免官禁锢，爰及五属。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "光和二年，上禄长和海上言“礼，从祖兄弟别居异财，恩义已轻，服属疏末。而今党人锢及五族，既乖典训之文，有谬经常之法”帝览而悟之，党锢自从祖以下，皆得解释。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "中平元年，黄巾贼起，中常侍吕强言于帝曰“党锢久积，人情多怨。若久不赦宥，轻与张角合谋，为变滋大，悔之无救”帝惧其言，乃大赦党人，诛徙之家皆归故郡。其后黄巾遂盛，朝野崩离，纲纪文章荡然矣。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "凡党事始自甘陵、汝南，成于李膺、张俭，海内涂炭，二十馀年，诸所蔓衍，皆天下善士。三君、八俊等三十五人，其名迹存者，并载乎篇。陈蕃、窦武、王畅、刘表、度尚、郭林宗别有传。荀翌附祖《淑传》。张邈附《吕布传》。胡母班附《袁绍传》。王考字文祖，东平寿张人，冀州刺史。秦周字平王，陈留平丘人，北海相。蕃向字嘉景，鲁国人，郎中。王璋字伯仪，东莱曲城人，少府卿：位行并不显。翟超，山阳太守，事在《陈蕃传》，字及郡县未详。朱，沛人，与杜密等俱死狱中。唯赵典名见而已。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "刘淑字仲承，河间乐成人也。祖父称，司隶校尉。淑少学明《五经》，遂隐居，立精舍讲授，诸生常数百人。州郡礼请，五府连辟，并不就。永兴二年，司徒种暠举淑贤良方正，辞以疾。恒帝闻淑高名，切责州郡，使舆病诣京师。淑不得已而赴洛阳，对策为天下第一，拜议郎。又陈时政得失，灾异之占，事皆效验。再迁尚书，纳忠建议，多所补益。又再迁侍中、虎贲中郎将。上疏以为宜罢宦官，辞甚切直，帝虽不能用，亦不罪焉。以淑宗室之贤，特加敬异，每有疑事，常密谘问之。灵帝即位，宦官谮淑与窦武等通谋，下狱自杀。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "李膺字元礼，颍川襄城人也。祖父脩，安帝时为太尉。父益，赵国相。膺性简亢，无所交接，唯以同郡荀淑、陈寔为师友。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "初举孝廉，为司徒胡广所辟，举高第，再迁青州刺史。守令畏威明，多望风弃官。复征，再迁渔阳太守。寻转蜀郡太守，以母老乞不之官。转护乌桓校尉。鲜卑数犯塞，膺常蒙矢石，每破走之，虏甚惮慑。以公事免官，还居纶氏，教授常千人。南阳樊陵求为门徒，膺谢不受。陵后以阿附宦官，致位太尉，为节志者所羞。荀爽尝就谒膺，因为其御，既还，喜曰“今日乃得御李君矣”其见慕如此。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "永寿二年，鲜卑寇云中，桓帝闻膺能，乃复征为度辽将军。先是，羌虏及疏勒、龟兹数出攻抄张掖、酒泉、云中诸郡，百姓屡被其害。自膺到边，皆望风惧服，先所掠男女，悉送还塞下。自是之后，声振远域。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "延熹二年征，再迁河南尹。时宛陵大姓羊元群罢北海郡，臧罪狼籍，郡舍溷轩有奇巧，乃载之以归。膺表欲按其罪，元群行赂宦竖，膺反坐输作左校。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "初，膺与廷尉冯绲、大司农刘祐等共同心志，纠罚奸幸，绲、祐时亦得罪输作。司隶校尉应奉上疏理膺等曰：",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "昔秦人观宝于楚，昭奚恤莅以群贤。梁惠王玮其照乘之珠，齐威王答以四臣。夫忠贤武将，国之心膂。窃见左校刑徒前廷尉冯绲、大司农刘祐、河南尹李膺等，执法不挠，诛举邪臣，肆之以法，众庶称宜。昔季孙行父亲逆君命，逐出莒仆，于舜之功二十之一。今膺等投身强御，毕力致罪，陛下既不听察，而猥受谮诉，遂令忠臣同愆元恶。自春迄冬，不蒙降恕，遐迩观听，为之叹息。夫立政之要，记功忘失，是以武帝舍安国于徒中，宣帝征张敞于亡命。绲前讨蛮荆，均吉甫之功。祐数临督司，有不吐菇之节。膺著威幽、并，遗爱度辽。今三垂蠢动，王旅未振。《易》称“雷雨作解，君子以赦过宥罪”。乞原膺等，以备不虞。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "书奏，乃悉免其刑。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "再迁，复拜司隶校尉。时，张让弟朔为野王令，贫残无道，至乃杀孕妇，闻膺厉威严，惧罪逃还京师，因匿兄让弟舍，藏于合柱中。膺知其状，率将吏卒破柱取朔，付洛阳狱。受辞毕，即杀之。让诉冤于帝，诏膺八殿，御亲临轩，诘以不先请便加诛辟之意。膺对曰“昔晋文公执卫成公归于京师，《春秋》是焉。《礼》云公族有罪，虽曰宥之，有司执宪不从。昔仲尼为鲁司寇，七日而诛少正卯。今臣到官已积一旬，私惧以稽留为愆，不意获速疾之罪。诚自知衅责，死不旋踵，特乞留五日，克殄元恶，退就鼎镬，始生之意也”帝无复言，顾谓让曰“此汝弟之罪，司隶何愆”乃遣出之。自此诸黄门常侍皆鞠躬屏气，休沐不敢复出宫省。帝怪问其故，并叩头泣曰“畏李校尉”",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "是时，朝廷日乱，纲纪穨阤，膺独持风裁，以声名自高。士有被其容接者，名为登龙门。及遭党事，当考实膺等。案经三府，太尉陈蕃却之。曰“今所考案，皆海内人誉，忧国忠公之臣。此等犹将十世宥也，岂有罪名不章而致收掠者乎”不肯平署。帝愈怒，遂下膺等于黄门北寺狱。膺等颇引宦官子弟，宦官多惧，请帝以天时宜赦，于是大赦天下。膺免归乡里，居阳城山中，天下士大夫皆高尚其道，而污秽朝廷。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "及陈蕃免太尉，朝野属意于膺，荀爽恐其名高致祸，欲令屈节以全乱世，为书贻曰“久废过庭，不闻善诱，陟岵瞻望，惟日为岁。知以直道不容于时，悦山乐水，家于阳城。道近路夷，当即聘问，天状婴疾，阙于所仰。顷闻上帝震怒，贬黜鼎臣，人鬼同谋，以为天子当贞观二五，利见大人，不谓夷之初旦，明而未融，虹蜺扬辉，弃和取同。方今天地气闭，大人休否，智者见险，投以远害。虽匮人望，内合私愿。想甚欣然，不为恨也。愿怡神无事，偃息衡门，任其飞沈，与时抑扬”顷之，帝崩。陈蕃为太傅，与大将军窦武共秉朝政，连谋诛诸宦官，故引用天下名士，乃以膺为长乐少府。及陈、窦之败，膺等复废。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "后张俭事起，收捕钩党，乡人谓膺曰“可去矣”。对曰“事不辞难，罪不逃刑，臣之节也。吾年已六十，死生有命，去将安之”乃诣诏狱。考死，妻子徙边，门生、故吏及其父兄，并被禁锢。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "时，侍御史蜀郡景毅子顾为膺门徒，而未有录牒，故不及于谴。毅乃慨然曰“本谓膺贤，遣子师之，岂可以漏夺名籍，苟安而已”遂自表免归，时人义之。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "膺子瓒，位至东平相。初，曹操微时，瓒异其才，将没，谓子宣等曰“时将乱矣，天下英雄无过曹操。张孟卓与吾善，袁本初汝外亲，虽尔勿依，必归曹氏”诸子从之，并免于乱世。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "杜密字周甫，颍川阳城人也。为人沈质，少有厉俗志。为司徒胡广所辟，稍迁代郡太守。征，三迁太山太守、北海相。其宦官子弟为令长有奸恶者，辄捕案之。行春到高密县，见郑玄为乡佐，知其异器，即召署郡职，遂遣就学。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "后密去官还家，每谒守令，多所陈托。同郡刘胜，亦自蜀郡告归乡里，闭门埽轨，无所干及。太守王昱谓密曰“刘季陵清高士，公卿多举之者”密知昱激己，对曰“刘胜位为大夫，见礼上宾，而知善不荐，闻恶无言，隐情惜己，自同寒蝉，此罪人也。今志义力行之贤而密达之，违道失节之士而密纠之，使明府赏刑得中，令问休扬，不亦万分之一乎”昱惭服，待之弥厚。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "后桓帝征拜尚书令，迁河南尹，转太仆。党事既起，免归本郡，与李膺俱坐，而名行相次，故时人亦称“李杜”焉。后太傅陈蕃辅政，复为太仆。明年，会党事被征，自杀。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "刘祐字伯祖，中山安国人也。安国后别属博陵。祐初察孝廉，补尚书侍郎，闲练故事，文札强辨，每有奏议，应对无滞，为僚类所归。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "除任城令，兖州举为尤异，迁扬州刺史。是时会稽太守梁旻，大将军冀之从弟也。祐举奏其罪，旻坐征。复迁祐河东太守。时属县令长率多中官子弟，百姓患之。祐到，黜其权强，平理冤结，政为三河表。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "再迁，延熹四年，拜尚书令，又出为河南尹，转司隶校尉。时权贵子弟罢州郡还入京师者，每至界首，辄改易舆服，隐匿财宝。威行朝廷。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "拜宗正，三转大司农。时中常侍苏康、管霸用事于内，遂固天下良田美业，山林湖泽，民庶穷困，州郡累气。祐移书所在，依科品没入之。桓帝大怒，论祐输左校。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "后得赦出，复历三卿，辄以疾辞，乞骸骨归田里。诏拜中散大夫，遂杜门绝迹。每三公缺，朝廷皆属意于祐，以谮毁不用。延笃贻之书曰“昔太伯三让，人无德而称焉。延陵高揖，华夏仰风。吾子怀蘧氏之可卷，休甯子之如愚，微妙玄通，冲而不盈，蔑三光之明，未暇以天下为事，何其劭与”",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "灵帝初，陈蕃辅政，以祐为河南尹。及蕃败，祐黜归，卒于家。明年，大诛党人，幸不及祸。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "魏朗字少英，会稽上虞人也。少为县吏。兄为乡人所杀，朗白日操刃报仇于县中，遂亡命到陈国。从博士郤仲信学《春秋图纬》，又诣太学受《五经》，京师长者李膺之徒争从之。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "初辟司徒府，再迁彭城令。时，中官子弟为国相，多行非法，朗与更相章奏，幸臣忿疾，欲中之。会九真贼起，乃共荐郎为九真都尉。到官，奖厉吏兵，讨破群贼，斩首二千级。桓帝美其功，征拜议郎。顷之，迁尚书。屡陈便宜。有所补益。出为河内太守，政称三河表。尚书令陈蕃荐朗公忠亮直，宜在机密，复征为尚书。会被党议，免归家。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "朗性矜严，闭门整法度，家人不见{惰土}容。后窦武等诛，朗以党被急征，行至牛渚，自杀。著书数篇，号《魏子》云。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "夏馥字子治，陈留圉人也。少为书生，言行质直。同县高氏、蔡氏并皆富殖，郡人畏而事之，唯馥比门不与交通，由是为豪姓所仇。桓帝初，举直言，不就。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "馥虽不交时宦，然以声名为中官所惮，遂与范滂、张俭等俱被诬陷，诏下州郡，捕为党魁。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "及俭等亡命，经历之处，皆被收考，辞所连引，布遍天下。馥乃顿足而叹曰“孽自己作，空污良善，一人逃死，祸及万家，何以生为”乃自剪须变形，入林虑山中，隐匿姓名，为治家佣。亲突烟炭，形貌毁瘁，积二三年，人无知者。后馥弟静，乘车马，载缣帛，追之于涅阳市中。遇馥不识，闻其言声，乃觉而拜之。馥避不与语，静追随至客舍，共宿。夜中密呼静曰“吾以守道疾恶，故为权宦所陷。且念营苟全，以庇性命，弟奈何载物相求，是以祸见追也”明旦，别去。党禁未解而卒。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "宗慈字孝初，南阳安众人也。举孝廉，九辟公府，有道征，不就。后为脩武令。时，太守出自权豪，多取货赂，慈遂弃官去。征拜议郎，未到，道疾卒。南阳群士皆重其义行。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "巴肃字恭祖，勃海高城人也。初察孝廉，历慎令、贝丘长，皆以郡守非其人，辞病去。辟公府。稍迁拜议郎。与窦武、陈蕃等谋诛阉官，武等遇害，肃亦坐党禁锢。中常侍曹节后闻其谋，收之。肃自载诣县。县令见肃，入阁解印绶与俱去。肃曰“为人臣者，有谋不敢隐，有罪不逃刑。既不隐其谋矣，又敢逃其刑乎”遂被害。刺史贾琮刊石立铭以记之。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "范滂字孟博，汝南征羌人也。少厉清节，为州里所服，举孝廉，光禄四行。时冀州饑荒，盗贼群起，乃以滂为清诏使，案察之。滂登车揽辔，慨然有澄清天下之志。乃至州境，守令自知臧污，望风解印绶去。其所举奏，莫不厌塞众议。迁光禄勋主事。时，陈蕃为光禄勋，滂执公仪诣蕃，蕃不止之，滂怀恨，投版弃官而去。郭林宗闻而让蕃曰“若范孟博者，岂宜以公礼格之。今成其去就之名，得无自取不优之议也”蕃乃谢焉。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "复为太尉黄琼所辟。后诏三府掾属举谣言，滂奏刺史、二千石权豪之党二十馀人。尚书责滂所劾猥多，疑有私故。滂对曰“臣之所举，自非叨秽奸暴，深为民害，岂以污简札哉。间以会日迫促，故先举所急，其未审者，方更参实。臣闻农夫去草，嘉谷必茂。忠臣除奸，王道以清。若臣言有贰，甘受显戮”吏不能洁。滂睹时方艰，知意不行，因投劾去。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "太守宗资先闻其名，请署功曹，委任政事。滂在职，严整疾恶。其有行违孝悌，不轨仁义者，皆埽迹斥逐，不与共朝。显荐异节，抽拔幽陋。滂外甥西平李颂，公族子孙，而为乡曲所弃，中常侍唐衡以颂请资，资用为吏。滂以非其人，寝而不召。资迁怒，捶书佐朱零。零仰曰“范滂清裁，犹以利刃齿腐朽。今日宁受笞死，而滂不可违”资乃止。郡中中人以下，莫不归怨，乃指滂之所用以为“范党”。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "后牢脩诬言钩党，滂坐系黄门北寺狱。狱吏谓曰“凡坐系皆祭皋陶”滂曰“皋陶贤者，古之直臣。知滂无罪，将理之于帝。如其有罪，祭之何益”众人由此亦止。狱吏将加掠考，滂以同囚多婴病，乃请先就格，遂与同郡袁忠争受楚毒。桓帝使中常侍王甫以次辨诘，滂等皆三木囊头，暴于阶下，馀人在前，或对或否，滂、忠于后越次而进。王甫诘曰“君为人臣，不惟忠国，而共造部党，自相褒举，评论朝廷，虚构无端，诸所谋结，并欲何为。皆以情对，不得隐饰”滂对曰“臣闻仲尼之言，见善如不及，见恶如探汤。欲使善善同其清，恶恶同其污，谓王政之所愿闻，不悟更以为党”甫曰“卿更相拔举，迭为唇齿，有不合者，见则排斥，其意如何”滂乃慷慨仰天曰“古之循善，自求多福。今之循善，身陷大戮。身死之日，愿埋滂于首阳山侧，上不负皇天，下不愧夷、齐”甫愍然为之改容。乃得并解桎梏。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "滂后事释，南归。始发京师，汝南、南阳士大夫迎之者数千两。同囚乡人殷陶、黄穆，亦免俱归，并卫侍于滂，应对宾客。滂顾谓陶等曰“今子相随，是重吾祸也”遂遁还乡里。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "初，滂等系狱，尚书霍谞理之。及得免，到京师，往候谞而不为谢。或有让滂者。对曰“昔叔向婴罪，祁奚救之，未闻羊舌有谢恩之辞，祁老有自伐之色”竟无所言。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "建宁二年，遂大诛党人，诏下急捕滂等。督邮吴导至县，抱诏书，闭传舍，伏床而泣。滂闻之，曰“必为我也”即自诣狱。县令郭揖大惊，出解印绶，引与俱亡。曰“天下大矣，子何为在此”滂曰“滂死则祸塞，何敢以罪累君，又令老母流离乎”其母就与之诀。滂白母曰“仲博孝敬，足以供养，滂从龙舒君归黄泉，存亡各得其所。惟大人割不忍之恩，勿增感戚”母曰“汝今得与李、杜齐名，死亦何恨。既有令名，复求寿考，可兼得乎”滂跪受教，再拜而辞。顾谓其子曰“吾欲使汝为恶，则恶不可为。使汝为善，则我不为恶”行路闻之，莫不流涕。时年三十三。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "论曰：李膺振拔污险之中，蕴义生风，以鼓动流俗，激素行以耻威权，立廉尚以振贵势，使天下之士奋迅感概，波荡而从之，幽深牢破室族而不顾，至于子伏其死而母欢其义。壮矣哉。子曰“道之将废也与。命也”",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "尹勋字伯元，河南巩人也。家世衣冠。伯父睦为司徒，兄颂为太尉，宗族多居贵位者，而勋独持清操，不以地势尚人。州郡连辟，察孝廉，三迁邯郸令，政有异迹。后举高第，五迁尚书令。及桓帝诛大将军梁冀，勋参建大谋，封都乡侯。迁汝南太守。上书解释范滂、袁忠等党议禁锢。寻征拜将作大匠，转大司农。坐窦武等事，下狱自杀。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "蔡衍字孟喜，汝南项人也。少明经讲授，以礼让化乡里。乡里有争讼者，辄诣衍决之，其所平处，皆曰无怨。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "举孝廉，稍迁冀州刺史。中堂侍具瑗托其弟恭举茂才，衍不受，乃收赍书者案之。又劾奏河间相曹鼎臧罪千万。鼎者，中堂侍腾之弟也。腾使大将军梁冀为书请之，衍不答，鼎竟坐输作左校。乃征衍拜议郎、符节令。梁冀闻衍贤，请欲相见，衍辞疾不往，冀恨之。时南阳太守成瑨等以收纠宦官考廷尉，衍与议郎刘瑜表救之，言甚切厉，坐免官还家，杜门不出。灵帝即位，复拜议郎，会病卒。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "羊陟字嗣祖，太山梁父人也。家世冠族。陟少清直有学行，举孝廉，辟太尉李固府，举高第，拜侍御史。会固被诛，陟以故吏禁锢历年。复举高第，再迁冀州刺史。奏案贪浊，所在肃然。又再迁虎贲中郎将、城门校尉，三迁尚书令。时，太尉张颢、司徒樊陵、大鸿胪郭防、太仆曹陵、大司农冯方并与宦竖相姻私，公行货赂，并奏罢黜之，不纳。以前太尉刘宠、司隶校尉许冰、幽州刺史杨熙、凉州刺史刘恭、益州刺史庞艾清亮在公，荐举升进。帝嘉之。拜陟河南尹。计日受奉，常食干饭茹菜，禁制豪右，京师惮之。会党事起，免官禁锢。卒于家。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "张俭字元节，山阳高平人，赵王张耳之后也。父成，江夏太守，俭初举茂才，以刺史非其人，谢病不起。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "延熹八年，太守翟超请为东部督邮。时中常侍侯览家在防东，残暴百姓，所为不轨。俭举劾览及其母罪恶，请诛之。览遏绝章表，并不得通，由是结仇。乡人朱并，素性佞邪，为俭所弃，并怀怨恚，遂上书告俭与同郡二十四人为党，于是刊章讨捕。俭得亡命，困迫遁走，望门投止，莫不重其名行，破家相容。后流转东莱，止李笃家。外黄令毛钦操兵到门，笃引钦谓曰“张俭知名天下，而亡非其罪。纵俭可得，宁忍执之乎”钦因起抚笃曰“蘧伯玉耻独为君子，足下如何自专仁义”笃曰“笃虽好义，明廷今日载其半矣”钦叹息而去。笃因缘送俭出塞，以故得免。其所经历，伏重诛者以十数，宗亲并皆殄灭，郡县为之残破。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "中平元年，党事解，乃还乡里。大将军、三公并辟，又举敦朴，公车特征，起家拜少府，皆不就。献帝初，百姓饑荒，而俭资计差温，乃倾竭财产，与邑里共之，赖其存者以百数。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "建安初，征为卫尉，不得已而起。俭见曹氏世德已萌，乃阖门县车，不豫政事。岁馀卒于许下。年八十四。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "论曰：昔魏齐违死，虞卿解印。季布逃亡，朱家甘罪。而张俭见怒时王，颠沛假命，天下闻其风者，莫不怜其壮志，而争为之主。至乃捐城委爵、破族屠身，盖数十百所，岂不贤哉。然俭以区区一掌，而欲独堙江河，终婴疾甚之乱。多见其不知量也。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "岑晊字公孝，南阳棘阳人也。父豫，为南郡太守，以贪叨诛死。晊年少未知名，往侯同郡宗慈，慈方以有道见征，宾客满门，以晊非良家子，不肯见。晊留门下数日，晚乃引入。慈与语，大奇之，遂将俱至洛阳，因诣太学受业。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "晊有高才，郭林宗、朱公叔等皆为友，李膺、王畅称其有干国器，虽在闾里，慨然有董正天下之志。太守弘农成瑨下车，欲振威严，闻晊高名，请为功曹，又以张牧为中贼曹吏。瑨委心晊、牧，褒善纠违，肃清朝府。宛有富贾张汎者，桓帝美人之外亲，善巧雕镂玩好之物，颇以赂遗中官，以此并得显位，恃其伎巧，用势纵横。晊与牧劝瑨收捕汎等，既而同赦，晊竟诛之，并收其宗族宾客，杀二百馀人，后乃奏闻。于是中常侍侯览使汎妻上书讼其兔。帝大震怒，征瑨，下狱死。晊与牧亡匿齐鲁之间。会赦出。后州郡察举，三府交辟，并不就。及李、杜之诛，因复逃窜，终于江夏山中云。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "陈翔字子麟，汝南邵陵人也。祖父珍，司隶校尉。翔少知名，善交结。察孝廉，太尉周景辟举高第，拜侍御史。时正旦朝贺，大将军梁冀威仪不整。翔奏冀恃贵不敬，请收案罪，时人奇之。迁定襄太守，征拜议郎，迁扬州刺史。举奏豫章太守王永奏事中官，吴郡太守徐参在职贪秽，并征诣廷尉。参，中常侍璜之弟也。由此威名大振。又征拜议郎，补御史中丞。坐党事考黄门北寺狱，以无验见原，卒于家。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "孔昱字元世，鲁国鲁人也。七世祖霸，成亲时历九卿，封褒成侯。自霸至昱，爵位相系，其卿相牧守五十三人，列侯七人。昱少习家学，大将军梁冀辟，不应。太尉举方正，对策不合，乃辞病去。后遭党事禁锢。灵帝即位，公车征拜议郎，补洛阳令，以师丧弃官，卒于家。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "苑康字仲真，勃海重合人也。少受业太学，与郭林宗亲善。举孝廉，再迁颍阴令，有能迹。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "迁太山太守。郡内豪姓多不法，康至，奋威怒，施严令，莫有干犯者。先所请夺人田宅，皆遽还之。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "是时，山阳张俭杀常侍侯览母，案其宗党宾客，或有迸匿太山界者，康既常疾阉官，因此皆穷相收掩，无得遗脱。览大怨之，诬康与兖州刺史第五种及都尉壶嘉诈上贼降，征康诣廷尉狱，减死罪一等，徙日南。颍阴人及太山羊陟等诣阙为讼，乃原还本郡，卒于家。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "檀敷字文有，山阳瑕丘人也。少为诸生，家贫而志清，不受乡里施惠。举孝廉，连辟公府，皆不就。立精舍教授，远方至者常数百人。桓帝时，博士征，不就。灵帝即位，太尉黄琼举方正，对策合时宜，再迁议郎，补蒙令。以郡守非其人，弃官去。家无产业，子孙同衣而出。年八十，卒于家。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "刘儒字叔林，东郡阳平人也。郭林宗常谓儒口讷心辩，有珪璋之质。察孝廉，举高第，三迁侍中。桓帝时，数有灾异，下策博求直言，儒上封事十条，极言得失，辞甚忠切。帝不能纳，出为任城相。顷之，征拜议郎。会窦武事，下狱自杀。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "贾彪字伟节，颍川定陵人也。少游京师，志节慷慨，与同郡荀爽齐名。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "初仕州郡，举孝廉，补新息长。小民困贫，多不养子，彪严为其制，与杀人同罪。城南有盗劫害人者，北有妇人杀子者，彪出案发，而掾吏欲引南。彪怒曰“贼冠害人，此则常理，母子相残，逆天违道”遂驱车北行，案验其罪。城南贼闻之，亦面缚自首。数年间，人养子者千数，佥曰“贾父所长”，生男名为“贾子”，生女名为“贾女”。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "延熹九年，党事起，太尉陈蕃争之不能得，朝廷寒心，莫敢复言。彪谓同志曰“吾不西行，大祸不解”乃入洛阳，说城门校尉窦武、尚书霍谞，武等讼之，桓帝以此大赦党人。李膺出，曰“吾得免此，贾生之谋也”",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "先是，岑晊以党事逃亡，亲友多匿焉，彪独闭门不纳，时人望之。彪曰“《传》言相时而动，无累后人。公孝以要君致衅，自遗其咎，吾以不能奋戈相待，反可容隐之乎”于是咸服其裁正。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "以党禁锢，卒于家。初，彪兄弟三人，并有高名，而彪最优，故天下称曰“贾氏三虎，伟节最怒”。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "何颙字伯求，南阳襄乡人也。少游学洛阳。颙虽后进，而郭林宗、贾伟节等与之相好，显名太学。友人虞伟高有父仇未报，而笃病将终，颙往候之，伟高泣而诉。颙感其义，为复仇，以头醊其墓。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "及陈蕃、李膺之败，颙以与蕃、膺善，遂为宦官所陷，乃变姓名，亡匿汝南间。所至皆亲其豪桀，有声荆豫之域。袁绍慕之，私与往来，结为奔走之友。是时，党事起，天下多离其难，颙常私入洛阳，从绍计议。其穷困闭厄者，为求援救，以济其患。有被掩捕者，则广设权计，使得逃隐，全免者甚众。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "及党锢解，颙辟司空府。每三府会议，莫不推颙之长。累迁。及董卓秉政，逼颙以为长史，托疾不就，乃与司空荀爽、司徒王允等共谋卓。会爽薨，颙以他事为卓所系，忧愤而卒。初，颙见曹操，叹曰“汉家将亡，安天下者必此人也”操以是嘉之。尝称“颍川荀彧，王佐之器”。及彧为尚书令，遣人西迎叔父爽，并致颙尸，而葬之爽之冢傍。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十七·党锢列传第五十七",
    "text": "赞曰：渭以泾浊，玉以砾贞。物性既区，嗜恶从形。兰莸无并，销长相倾。徒恨芳膏，煎灼灯明。",
    "chapter_url": "https://duguoxue.com/ershisishi/3381.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "郭太字林宗，太原界休人也。家世贫贱。早孤，母欲使给事县廷。林宗曰“大丈夫焉能处斗筲之役乎”遂辞。就成皋屈伯彦学，三年业毕，博通坟籍。善谈论，美音制。乃游于洛阳。始见河南尹李膺，膺大奇之，遂相友善，于是名震京师。后归乡里，衣冠诸儒送至河上，车数千两。林宗唯与李膺同舟共济，众宾望之，以为神仙焉。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "司徒黄琼辟，太常赵典举有道。或劝林宗仕进者，对曰“吾夜观乾象，昼察人事，天之所废，不可支也”遂并不应。性明知人，好奖训士类。身长八尺，容貌魁伟，褒衣博带，周游郡国。尝于陈梁间行遇雨，巾一角垫，时人乃故折巾一角，以为“林宗巾”。其见慕皆如此。或问汝南范滂曰“郭林宗何如人”滂曰“隐不违亲，贞不绝俗，天子不得臣，诸侯不得友，吾不知其它”后遭母忧，有至孝称。林宗虽善人伦，而不为危言核论，故宦官擅政而不能伤也。乃党事起，知名之士多被其害，唯林宗及汝南袁闳得免焉。遂闭门教授，弟子以千数。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "建宁元年，太傅陈蕃、大将军窦武为阉人所害，林宗哭之于野，恸。既而叹曰“人之云亡，邦国殄瘁。瞻乌爰止，不知于谁之屋耳”",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "明年春，卒于家，时年四十二。四方之士千馀人，皆来会葬。同志者乃共刻石立碑，蔡邕为其文，既而谓涿郡卢植曰“吾为碑铭多矣，皆有惭德，唯郭有道无愧色耳”",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "其奖拔士人，皆如所鉴。后之好事，或附益增张，故多华辞不经，又类卜相之书。今录其章章效于事者。著之篇末。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "左原者，陈留人也，为郡学生，犯法见斥。林宗尝遇诸路，为设酒肴以慰之。谓曰“昔颜涿聚梁甫之巨盗，段干木晋国之大驵，卒为齐之忠臣，魏之名贤。蘧瑗、颜回尚不能无过，况其馀乎。慎勿恚恨，责躬而已”原纳其言而去。或有讥林宗不绝恶人者。对曰“人而不仁，疾之以甚，乱也”原后忽更怀忿，结客欲报诸生。其日林宗在学，原愧负前言，因遂罢去。后事露，众人咸谢服焉。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "茅容字季伟，陈留人也。年四十馀，耕于野，时与等辈避雨树下，众皆夷踞相对，容独危坐愈恭。林宗行见之而奇其异，遂与共言，因请寓宿。旦日，容杀鸡为馔，林宗谓为己设，既而以供其母，自以草蔬与客同饭。林宗起拜之曰“卿贤乎哉”因劝令学，卒以成德。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "孟敏字叔达，钜鹿杨氏人也。客居太原。荷甑{惰土}地，不顾而去。林宗见而问其意。对曰“甑以破矣，视之何益”林宗以此异之，因劝令游学。十年知名，三公俱辟，并不屈云。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "庾乘字世游，颍川鄢陵人也。少给事县廷为门士。林宗见而拔之，劝游学官，遂为诸生佣。后能讲论，自以卑第，每处下坐，诸生博士皆就雠问，由是学中以下坐为贵。后征辟并不起，号曰“征君”。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "宋果字仲乙，扶风人也。性轻悍，憙与人殷仇，为郡县所疾。林宗乃训之义方，惧以祸败。果感悔，叩头谢负，遂改节自敕。后以烈气闻，辟公府，侍御史、并州刺史，所在能化。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "贾淑字子厚，林宗乡人也。虽世有冠冕，而性险害，邑里患之。林宗遭母忧。淑来修吊，既而钜鹿孙威直亦至。威直以林宗贤而受恶人吊，心怪之，不进而去。林宗追而谢之曰“贾子厚诚实凶德，然洗心向善。仲尼不逆互乡，故吾许其进也”淑闻之，改过自厉，终成善士。乡里有忧患者，淑辄倾身营救，为州闾所称。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "史叔宾者，陈留人也。少有盛名。林宗见而告人曰“墙高基下，虽得必失”后果以论议阿枉败名云。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "黄允字子艾，济阴人也。以俊才知名。林宗见而谓曰“卿有绝人之才，足成伟器。然恐守道不笃，将失之矣”后司徒袁隗欲为从女求姻，见允而叹曰“得婿如是足矣”允闻而黜遣其妻夏侯氏。妇谓姑曰“今当见弃，方与黄氏长辞，乞一会亲属，以展离诀之情”于是大集宾客三百馀人，妇中坐，攘袂数允隐匿秽恶十五事，言毕，登车而去。允以此废于时。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "谢甄字子微，汝南召陵人也。与陈留边让并善谈论，俱有盛名。每共候林宗，未尝不连日达夜。林宗谓门人曰“二子英才有馀，而并不入道，惜乎”甄后不拘细行，为时所毁。让以轻侮曹操，操杀之。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "王柔字叔优，弟泽，字季道，林宗同郡晋阳县人也。兄弟总角共候林宗，以访才行所宜。林宗曰“叔优当以仕进显，季道当以经术通，然违方改务，亦不能至也”后果如所言，柔为护匈奴中郎将，泽为代郡太守。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "又识张孝仲刍牧之中，知范特祖邮置之役，召公子、许伟康并出屠酤，司马子威拔自卒伍，及同郡郭长信、王长文、韩文布、李子政、曹子元、定襄周康子、西河王季然、云中丘季智、郝礼真等六十人，并以成名。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "论曰：庄周有言，人情险于山川，以其动静可识，而沈阻难征。故深厚之性，诡于情貌。“则哲”之鉴，惟帝所难。而林宗雅俗无所失，将其明性特有主乎。然而逊言危行，终享时晦，恂恂善导，使士慕成名，虽墨、孟之徒，不能绝也。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "符融字伟明，陈留浚仪人也。少为都官吏，耻之，委去。后游太学，师事少府李膺。膺风性高简，每见融，辄绝它宾客，听其言论。融幅巾奋袖，谈辞如云，膺每捧手叹息。郭林宗始入京师，时人莫识，融一见嗟服，因以介于李膺，由是知名。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "时汉中晋文经、梁国黄子艾，并恃其才智，炫曜上京，卧托养疾，无所通接。洛中士大夫好事者，承其声名，坐门问疾，犹不得见。三公所辟召者，辄以询访之，随所臧否，以为与夺。融察其非真，乃到太学，并见李膺曰“二子行业无闻，以豪桀自置，遂使公卿问疾，王臣坐门。融恐其小道破义，空誉违实，特宜察焉”膺然之。二人自是名论渐衰，宾徒稍省，旬日之间，惭叹逃去。后果为轻薄子，并以罪废弃。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "融益以知名。州郡礼请，举孝廉，公府连辟，皆不应。太守冯岱有名称，到官，请融相见。融一往，荐达郡士范冉、韩卓、孔亻由等三人，因辞病自绝。会有党事，亦遭禁锢。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "妻亡，贫无殡敛，乡人欲为具棺服，融不肯受。曰“古之亡者，弃之中野。唯妻子可以行志，但即土埋藏而已”",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "融同郡田盛，字仲向，与郭林宗同好，亦名知人，优游不仕，并以寿终。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "许劭字子将，汝南平舆人也。少峻名节，好人伦，多所赏识。若樊子昭、和阳士者，并显名于世。故天下言拔士者，咸称许、郭。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "初为郡功曹，太守徐璆甚敬之。府中闻子将为吏，莫不改操饰行。同郡袁绍，公族豪侠，去濮阳令归，车徒甚盛，将入郡界，乃谢遣宾客，曰“吾舆服岂可使许子将见”遂以单车归家。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "劭尝到颍川，多长者之游，唯不候陈寔。又陈蕃丧妻还葬，乡人毕至，而邵独不往。或问其故，劭曰“太丘道广，广则难周。仲举性峻，峻则少通。故不造也”其多所裁量若此。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "曹操微时，常卑辞厚礼，求为己目。劭鄙其人而不肯对，操乃伺隙胁劭，劭不得已，曰“君清平之奸贼，乱世之英雄”操大悦而去。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "劭从祖敬，敬子训，训子相，并为三公，相以能谄事宦官，故自致台司封侯，数遣请劭。劭恶其薄行，终不候之。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "劭邑人李逵，壮直有高气，劭初善之，而后为隙，又与从兄靖不睦，时议以此少之。初，劭与靖俱有高名，好共核论乡党人物，每月辄更其品题，故汝南俗有“月旦评”焉。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "司空杨彪辟，举方正、敦朴，征，皆不就。或劝劭仕，对曰“方今小人道长，王室将乱，吾欲避地淮海，以全老幼”乃南到广陵。徐州刺史陶谦礼之甚厚。劭不自安，告其徒曰“陶恭祖外慕声名，内非真正。待吾虽厚，其势必薄。不如去之”遂复投扬州刺史刘繇于曲阿。其后陶谦果捕诸寓士。乃孙策平吴，劭与繇南奔豫章而卒。时年四十六。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "兄虔亦知名，汝南人称平舆渊有二龙焉。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十八·郭符许列传第五十八",
    "text": "赞曰：林宗怀宝，识深甄藻。明发周流，永言时道。符融鉴真，子将人伦。守节好耻，并不逡巡。",
    "chapter_url": "https://duguoxue.com/ershisishi/3382.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "窦武字游平，扶风平陵人，安丰戴侯融之玄孙也。父奉，定襄太守。武少以经行著称，常教授于大泽中，不交时事，名显关西。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "延熹八年，长女选入掖庭，桓帝以为贵人，拜武郎中。其冬，贵人立为皇后，武迁越骑校尉，封槐里侯，五千户。明年冬，拜城门校尉。在位多辟名士，清身疾恶，礼赂不通，妻子衣食裁充足而已。是时，羌蛮寇难，岁俭民饑，武得两宫赏赐，悉散与太学诸生，及载肴粮于路，丐施贫民。兄子绍，为虎贲中郎将，性疏简奢侈。武每数切厉相戒，犹不觉悟，乃上书求退绍位，又自责不能训导，当先受罪。由是绍更遵节，大小莫敢违犯。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "时，国政多失，内官专宠，李膺、杜密等为党事考逮。永康元年，上疏谏曰：",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "臣闻明主不讳讥刺之言，以探幽暗之实。忠臣不恤谏争之患，以畅万端之事。是以君臣并熙，名奋百世。臣幸得遭盛明之世，逢文、武之化，岂敢怀禄逃罪，不竭其诚。陛下初从藩国，爰登圣祚，天下逸豫，谓当中兴。自即位以来，未闻善政。梁、孙、寇、邓虽或诛灭，而常侍黄门续为祸虐，欺罔陛下，竞行谲诈，自造制度，妄爵非人，朝政日衰，奸臣日强，伏寻西京放恣王氏，佞臣执政，终丧天下。今不虑前事之失，复循覆车之轨，臣恐二世之难，必将复及，赵高之变，不朝则夕。近者奸臣牢脩，造设党议，遂收前司隶校尉李膺、太仆杜密、御史中丞陈翔、太尉掾范滂等逮考，连及数百人，旷年拘录，事无效验。臣惟膺等建忠抗节，志经王室，此诚陛下稷、禼、伊、吕之佐，而虚为奸臣贼子之所诬枉，天下寒心，海内失望。惟陛下留神澄省，时见理出，以厌人鬼喁喁之心。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "臣闻古之明君，必须贤佐，以成政道。今台阁近臣，尚书令陈蕃，仆射胡广，尚书朱、荀绲、刘祐、魏朗、刘矩、尹勋等，皆国之贞士，朝之良佐。尚书郎张陵、妫皓、苑康、杨乔、边韶、戴恢等，文质彬彬，明达国典。内外之职，群才并列。而陛下委任近习，专树饕餮，外典州郡，内干心膂。宜以次贬黜，案罪纠罚，抑夺宦官欺国之封，案其无状诬罔之罪，信任忠良，平决臧否，使邪正毁誉，各得其所，宝爱天官，唯善是授。如此，咎征可消，天应可待。间者有嘉禾、芝草、黄龙之见。夫瑞生必于嘉士，福至实由善人，在德为瑞，无德为灾。陛下所行，不合天意，不宜称庆。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "书奏，因以病上还城门校尉、槐里侯印绶。帝不许，有诏原李膺、杜密等，自黄门北寺、若卢、都内诸狱，系囚罪轻者皆出之。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "其冬，帝崩，无嗣。武召侍御史河间刘儵，参问其国中王子侯之贤者，儵称解渎亭侯宏。武入白太后，遂征立之，是为灵帝。拜武为大将军，常居禁中。帝既立，论定策功，更封武为闻喜侯。子机渭阳侯拜侍中。兄子绍鄠侯，迁步兵校尉。绍弟靖西乡侯，为侍中，监羽林左骑。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "武既辅朝政，常有诛剪宦官之意，太傅陈蕃亦素有谋。时共会朝堂，蕃私谓武曰“中常侍曹节、王甫等，自先帝时操弄国权，浊乱海内，百姓匈匈，归咎于此。今不诛节等，后必难图”武深然之。蕃大喜，以手推席而起。武于是引同志尹勋为尚书令，刘瑜为侍中，冯述为屯骑校尉。又征天下名士废黜者前司隶李膺、宗正刘猛、太仆杜密、庐江太守朱等，列于朝廷，请前越巂太守荀翌为从事中郎，辟颍川陈寔为属：共定计策。于是天下雄俊，知其风旨，莫不延颈企踵，思奋其智力。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "会五月日食，蕃复说武曰“昔萧望之困一石显，近者李、杜诸公祸及妻子，况今石显数十辈乎。蕃以八十之年，欲为将军除害。今可且因日食，斥罢宦官，以塞天变。又赵夫人及女尚书，旦夕乱太后，急宜退绝。惟将军虑焉”武乃白太后曰“故事，黄门、常侍但当给事省内，典门户，主近署财物耳。今乃使与政事而任权重，子弟布列，专为贪暴。天下匈匈，正以此故。宜悉诛废，以清朝廷”太后曰“汉来故事世有，但当诛其有罪，岂可尽废邪”时，中常侍管霸颇有才略，专制省内。武先白诛霸及中常侍苏康等，竟死。武复数白诛曹节等，太后冘豫未忍，故事久不发。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "至八月，太白出西方。刘瑜素善天官，恶之，上书皇太后曰“太白犯房左骖，上将星入太微，其占宫门当闭，将相不利，奸人在主傍。愿急防之”又与武、蕃书，以星辰错缪，不利大臣，宜速断大计。武、蕃得书将发，于是以朱为司隶校尉，刘祐为河南尹，虞祁为洛阳令。武乃奏免黄门令魏彪，以所亲小黄门山冰代之。使冰奏素狡猾尤无状者长乐尚书郑，送北寺狱。蕃谓武曰“此曹子便当收杀，何复考为”武不从，令冰与尹勋、侍御史祝瑨杂考，辞连及曹节、王甫。勋、冰即奏收节等，使刘瑜内奏。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "时，武出宿归府，典中书者先以告长乐五官史朱瑀。瑀盗发武奏，骂曰“中官放纵者，自可诛耳。我曹何罪，而当尽见族灭”因大呼曰“陈蕃、窦武奏白太后废帝，为大逆”乃夜召素所亲壮健者长乐从官史共普、张亮等十七人，喢血共盟诛武等。曹节闻之，惊起，白帝曰“外间切切，请出御德阳前殿”令帝拔剑踊跃，使乳母赵娆等拥卫左右，取棨信，闭诸禁门。召尚书官属，胁以白刃，使作诏板。拜王甫为黄门令，持节至北寺狱，收尹勋、山冰。冰疑，不受诏，甫格杀之。遂害勋，出送。还共劫太后，夺玺书。令中谒者守南宫，闭门，绝复道。使郑等持节，及侍御史、谒者捕收武等。武不受诏，驰入步兵营，与绍共射杀使者。召会北军五校士数千人屯都亭下，令军士曰“黄门常待反，尽力者封侯重赏”诏以少府周靖行车骑将军，加节，与护匈奴中郎将张奂率五营士讨武。夜漏尽，王甫将虎贲、羽林、厩驺、都候、剑戟士，合千馀人，出屯朱雀掖门，与奂等合。明旦悉军阙下，与武对阵。甫兵渐盛，使其士大呼武军曰“窦武反，汝皆禁兵，当宿卫宫省，何故随反者乎。先降有赏”营府素畏服中官，于是武军稍稍归甫。自旦至食时，兵降略尽。武、绍走，诸军追围之，皆自杀，枭首洛阳都亭。收捕宗亲、宾客、姻属，悉诛之，及刘瑜、冯述，皆夷其族。徒徙家属日南，迁太后于云台。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "当是时，凶竖得志，士大夫皆丧其气矣。武府掾桂阳胡腾，少师事武，独殡敛行丧，坐以禁锢。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "武孙辅，时年二岁，逃窜得全。事觉，节等捕之急。胡腾及令史南阳张敞共逃辅于零陵界，诈云已死，腾以为己子，而使聘娶焉。后举桂阳孝廉。至建安中，荆州牧刘表闻而辟焉，以为从事，使还窦姓，以事列上。会表卒，曹操定荆州，辅与宗人徙居于邺，辟丞相府。从征马超，为流矢所中死。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "初，武母产武而并产一蛇，送之林中。后母卒，及葬未窆，有大蛇自榛草而出，径至丧所，以头击柩，涕血皆流，俯仰蛣屈，若哀泣之容，有顷而去。时人知为窦氏之祥。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "腾字子升，初，桓帝巡狩南阳，以腾为护驾从事。公卿贵戚车骑万计，征求费役，不可胜极。腾上言“天子无外，乘舆所幸，即为京师。臣请以荆州刺史比司隶校尉，臣自同都官从事”帝从之。自是肃然，莫敢妄有干欲，腾以此显名。党锢解，官至尚书。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "张敞者，太尉温之弟也。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "何进字遂高，南阳宛人也。异母女弟选入掖庭为贵人，有宠于灵帝，拜进郎中，再迁虎贲中郎将，出为颍川太守。光和三年，贵人立为皇后，征进入，拜侍中、将作大匠、河南尹。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "中平元年，黄巾贼张角等起，以进为大将军，率左右羽林五营士屯都亭，修理器械，以镇京师。张角别党马元义谋起洛阳，进发其奸，以功封慎侯。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "四年，荥阳贼数千人群起，攻烧郡县，杀中牟县令，诏使进弟河南尹苗出击之。苗攻破群贼，平定而还。诏遣使者迎于成皋，拜苗为车骑将军，封济阳侯。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "五年，天下滋乱，望气者以为京师当有大兵，两宫流血，大将军司马许凉、假司马伍宕说进曰“《太公六韬》有天子将兵事，可以威厌四方”。进以为然，入言之于帝。于是乃诏进大发四方兵，讲武于平乐观下。起大坛，上建十二重五采华盖，高十丈，坛东北为小坛，复建九重华盖，高九丈，列步兵、骑士数万人，结营为阵，天子亲出临军，驻大华盖下，进驻小华盖。礼毕，帝躬擐甲介马，称“无上将军”，行陈三匝而还。诏使进悉领兵屯于观下。是时，置西园八校尉，以小黄门蹇硕为上军校尉，虎贲中郎将袁绍为中军校尉，屯骑都尉鲍鸿为下军校尉，议郎曹操为典军校尉，赵融为助军校尉，淳于琼为佐军校尉，又有左右校尉。帝以蹇硕壮健而有武略，特亲任之，以为元帅，督司隶校尉以下，虽大将军亦领属焉。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "硕虽擅兵于中，而犹畏忌于进，乃与诸常侍共说帝遣进西击边章、韩遂。帝从之，赐兵车百乘，虎贲斧钺。进阴知其谋，乃上遣袁绍东击徐、兖二州兵，须绍还，即戎事，以稽行期。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "初，何皇后生皇子辩，王贵人生皇子协。群臣请立太子，帝以辩轻佻无威仪，不可为人主，然皇后有宠，且进又居重权，故久不决。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "六年，帝疾笃，属协于蹇硕。硕既受遣诏，且素轻忌于进兄弟，及帝崩，硕时在内，欲先诛进而立协。及进从外入，硕司马潘隐与进早旧。迎而目之。进惊，驰从儳道归营，引兵入屯百郡邸，因称疾不入。硕谋不行，皇子辩乃即位，何太后临朝，进与太傅袁隗辅政，录尚书事。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "进素知中官天下所疾，兼忿蹇硕图己，及秉朝政，阴规诛之。袁绍亦素有谋，因进亲客张津劝之曰“黄门常侍权重日久，又与长乐太后专通奸利，将军宜更清选贤良，整齐天下，为国家除患”进然其言。又以袁氏累世宠贵，海内所归，而绍素善养士，能得豪杰用，其从弟虑贲中郎将术亦尚气侠，故并厚待之。因复博征智谋之士逄纪、何颙、荀攸等，与同腹心。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "蹇硕疑不自安，与中常侍赵忠等书曰“大将军兄弟秉国专朝，今与天下党人谋诛先帝左右，埽灭我曹。但以硕典禁兵，故且沈吟。今宜共闭上阁，急捕诛之”中常侍郭胜，进同郡人也。太后及进之贵幸，胜有力焉。故胜亲信何氏，遂共赵忠等议，不从硕计，而以其书示进。进乃使黄门令收硕，诛之，因领其屯兵。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "袁绍复说进曰“前窦武欲诛内宠而反为所害者，以其言语漏泄，而五营百官服畏中人故也。今将军既有元舅之重，而兄弟并领劲兵，部曲将吏皆英俊名士，乐尽力命，事在掌握，此天赞之时也。将军宜一为天下除患，名垂后世。虽周之申伯，何足道哉。今大行在前殿，将军受诏领禁兵，不宜轻出入宫省”进甚然之，乃称疾不入陪丧，又不送山陵。遂与绍定筹策，而以其计白太后。太后不听，曰“中官统领禁省，自古及今，汉家故事，不可废也。且先帝新弃天下，我奈何楚楚与士人对共事乎”进难违太后意，且欲诛其放纵者。绍以为中官亲近至尊，出入号令，今不悉废，后必为患。而太后母舞阳君及苗数受诸宦官赂遗，知进欲诛之，数白太后，为其障蔽。又言“大将军专杀左右，擅权以弱社稷”太后疑以为然。中官在省闼者或数十年，封侯贵宠，胶固内外。进新当重任，素敬惮之，虽外收大名而内不能断，故事久不决。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "绍等又为画策，多召四方猛将及诸豪杰，使并引兵向京城，以胁太后。进然之。主簿陈琳入谏曰“《易》称即鹿无虞，谚有掩目捕雀。夫微物尚不可欺以得志，况国之大事，其可以诈立乎。今将军总皇威，握兵要，龙骧虎步，高下在心，此犹鼓洪炉燎毛发耳。夫违经合道，无人所顺，而反委释利器，更征外助。大兵聚会，强者为雄，所谓倒持干戈，授人以柄，功必不成，秖为乱阶”进不听。遂西召前将军董卓屯关中上林苑，又使府掾太山王匡东发其郡强弩，并召东郡太守桥瑁屯城皋，使武猛都尉丁原烧孟津，火照城中，皆以诛宦官为言。太后犹不从。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "苗谓进曰“始共从南阳来，俱以贫贱，依省内以致贵富。国家之事，亦何容易。覆水不可收。宜深思之，且与省内和也”进意更狐疑。绍惧进变计，乃胁之曰“交构已成，形势已露，事留变生，将军复欲何待，而不早决之乎”进于是以绍为司隶校尉，假节，专命击断。从事中郎王允为河南尹。绍使洛阳方略武吏司察宦者，而促董卓等使驰驿上，欲进兵平乐观。太后乃恐，悉罢中常侍小黄门，使还里舍，唯留进素所私人，以守省中。诸常侍小黄门皆诣进谢罪，唯所措置。进谓曰“天下匈匈，正患诸君耳。今董卓垂至，诸君何不早各就国”袁绍劝进便于此决之，至于再三。进不许。绍又为书告诸州郡，诈宣进意，使捕案中官亲属。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "进谋积日，颇泄，中官惧而思变。张让子妇，太后之妹也。让向子妇叩头曰“老臣得罪，当与新妇俱归私门。惟受恩累世，今当远离宫殿，情怀恋恋，愿复一入直，得暂奉望太后、陛下颜色，然后退就沟壑，死不恨矣”子妇言于舞阳君，入白太后，乃诏诸常侍皆复入直。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "八月，进入长乐白太后，请尽诛诸常侍以下，选三署郎入守宦官庐。诸宦官相谓曰“大将军称疾不临丧，不送葬，今郯入省，此意何为。窦氏事竟复起邪”又张让等使人潜听，具闻其语，乃率常侍段珪、毕岚等数十人，持兵窃自侧闼入，伏省中，及进出，因诈以太后诏召进。入坐省闼，让等诘进曰“天下愦愦，亦非独我曹罪也。先帝尝与太后不快，几至成败，我曹涕泣救解，各出家财千万为礼，和悦上意，但欲托卿门户耳。今乃欲灭我曹种族，不亦太甚乎。卿言省内秽浊，公卿以下忠清者为谁”于是尚方监渠穆拔剑斩进于嘉德殿前。让、珪等为诏，以故太尉樊陵为司隶校尉，少府许相为河南尹。尚书得诏板，疑之，曰“请大将军出共议”中黄门以进头掷与尚书，曰“何进谋反，已伏诛矣”",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "进部曲将吴匡、张璋，素所亲幸，在外闻进被害，欲将兵入宫，宫阁闭。袁术与匡共斫攻之。中黄门持兵守阁。会日暮，术因烧南宫九龙门及东西宫，欲以胁出让等。让等入白太后，言大将军兵反，烧宫，攻尚书闼，因将太后、天子及陈留王，又劫省内官属，从复道走北宫。尚书卢植执戈于阁道窗下，仰数段珪。段珪等惧，乃释太后。太后投阁得免。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "袁绍与叔父隗矫诏召樊陵、许相、斩之。苗、绍乃引兵屯朱雀阙下，捕得赵忠等，斩之。吴匡等素怨苗不与进同心，而又疑其与宦官同谋，乃令军中曰“杀大将军者即车骑也，土吏能为报仇乎”进素有仁恩，士卒皆流涕曰“愿致死”匡遂引兵与董卓弟奉车都尉旻攻杀苗，弃其尸于苑中。绍遂闭北宫门，勒兵捕宦者，无少长皆杀之。或有无须而误死者，至自发露然后得免。死者二千馀人。绍因进兵排宫，或上端门屋，以攻省内。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "张让、段珪等困迫，遂将帝与陈留王数十人步出谷门，奔小平津。公卿并出平乐观，无得从者，唯尚书卢植夜驰河上，王允遣河南中部掾闵贡随植后。贡至，手剑斩数人，馀皆投河而死。明日，公卿百官乃奉迎天子还宫，以贡为郎中，封都亭侯。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "董卓遂废帝，又迫杀太后，杀舞阳君，何氏遂亡，而汉室亦自此败乱。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "论曰：窦武、何进借元舅之资，据辅政之权，内倚太后临朝之威，外迎群英乘风之势，卒而事败阉竖，身死功颓，为世所悲，岂智不足而权有馀乎。《传》曰“天之废商久矣，君将兴之”斯宋襄公所以败于泓也。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷六十九·窦何列传第五十九",
    "text": "赞曰：武生蛇祥，进自屠羊。惟女惟弟，来仪紫房。上惛下嬖，人灵动怨。将纠邪慝，以合人愿。道之屈矣，代离凶困。",
    "chapter_url": "https://duguoxue.com/ershisishi/3383.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "郑太字公业，河南开封人，司农众之曾孙也。少有少略。灵帝末，知天下将乱，阴交结豪杰。家富于财，有田四百顷，而食常不足，名闻山东。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "初，举孝廉，三府辟，公车征，皆不就。及大将军何进辅政，征用名士，以公业为尚书侍郎，迁侍御史。进将诛阉官，欲召并州牧董卓为助。公业谓进曰“董卓强忍寡义，志欲无厌。若借之朝政，授以大事。将恣凶欲，必危朝廷。明公以亲德之重，据阿衡之权，秉意独断，诛除有罪，诚不宜假卓以为资援也。且事留变生，殷鉴不远”又为陈时务之所急数事。进不能用，乃弃官去。谓颍川人旬攸曰“何公未易辅也”",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "进寻见害，卓果作乱。公业等与侍中伍琼、卓长史何颙共说卓，以袁绍为勃海太守，以发山东之谋。及义兵起，卓乃会公卿议，大发卒讨之，群僚莫敢忤旨。公业恐其众多益横，凶强难制，独曰“夫政在德，不在众也”卓不悦，曰“如卿此言，兵为无用邪”公业惧，乃诡词更对曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "非谓无用，以为山东不足加大兵耳。如有不信，试为明公略陈其要。今山东合谋，州郡连结，人庶相动，非不强盛，然光武以来，中国无警，百姓优逸，忘战日久。仲尼有言“不教人战，是谓弃之”其众虽多，不能为害。一也。明公出自西洲，少为国将，闲习军事，数践战场，名振当世，人怀慑服。二也。袁本初公卿子弟，生处京师。张孟卓东平长者，坐不窥堂。孔公绪清谈高论，嘘枯吹生。并无军旅之才，执锐之干，临锋决敌，非公之俦。三也。山东之士，素乏精悍。未有勇贲之勇，庆忌之捷，聊城之守，良、平之谋，可任以偏师，责以成功。四也。就有其人，而尊卑无序，王爵不如，若恃众怙力，将各棋峙，以观成败，不肯同心共胆，与齐进退。五也。关西诸郡，颇习兵事，自顷以来，数与羌战，妇女犹戴戟操矛，挟弓负矢，况其壮勇之士，以当妄战之人乎。其胜可必。六也，且天下强勇，百姓所畏者，有并、凉之人，及匈奴、屠各、湟中义从、西羌八种，而明公拥之，以为爪牙，譬驱虎兕以赴犬羊。七也。又明公将帅，皆中表腹心，周旅日久，恩信淳著，忠诚可任，智谋可恃。以胶固之众，当解合之势，犹以烈风扫彼枯叶。八也。夫战有三亡，以乱攻理者亡，以邪攻正者亡，以逆攻顺者亡。今明公秉国平正，讨灭宦竖，忠义克立。以此三德，待彼三亡，奉辞伐罪，谁敢御之。九也。东州郑玄学该古今，北海邴原清高直亮，皆儒生所仰，群士楷式。彼诸将若询其计画，足知强弱。且燕、赵、齐、梁非不盛也，终灭于泰。吴、楚七国非不众也，卒败荥阳。况今德政赫赫，股肱惟衣，彼岂赞成其谋，造乱长寇哉。其不然。十也，若其所陈少有可采，无事征兵以惊天下，使患役之民相聚为非，弃德恃众，自亏威重。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "卓乃悦，以公业为将军，使统诸军讨击关东。或说卓曰“郑公业智略过人，而结谋外寇，今资之士马，就其党与，窃为明公惧之”卓乃收还其兵，留拜议郎。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "卓既迁都长安，天下饑乱，士大夫多不得其命。而公业家有馀资，日引宾客高会倡乐，所赡救者甚众。乃与何颙、荀攸共谋杀卓。事泄，颙等被执，公业脱身自武关走，东归袁术。术上以为杨州刺。未至官，道卒，年四十一。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "孔融字文举，鲁国人，孔子二十世孙也。七世祖霸，为元帝师，位至侍中。父宙，太山都尉。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "融幼有异才。年十岁，随父诣京师。时，河南尹李膺以简重自居，不妄接士宾客，敕外自非当世名人及与通家，皆不得白。融欲观其人，故造膺门。语门者曰“我是李君通家子弟”门者言之。膺请融，问曰“高明祖父尝与仆有恩旧乎”融曰“然。先君孔子与君先人李老君同德比义，而相师友，则融与君累世通家”众坐莫不叹息。太中大夫陈炜后至，坐中以告炜。炜曰“夫人小而聪了，大未必奇”融应声曰“观君所言，将不早惠乎”膺大笑曰“高明必为伟器”",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "年十三，丧父，哀悴过毁，扶而后起，州里归其孝。性好学，博涉多该览。亡抵于褒，不遇。时融年二六，俭少之而不告。融见其有窘色，谓曰“兄虽在外，吾独不能为君主邪”因留舍之。后事泄，国相以下，密就掩捕，俭得脱走，遂并收褒、融送狱。二人未知所坐。融曰“保纳舍藏者，融也，当坐之”褒曰“彼来求我，非弟之过，请甘其罪”吏问其母，母曰“家事任长，妾当其辜”一门争死，郡县疑不能决，乃上谳之。诏书竟坐褒焉。融由是显名，与平原陶丘洪、陈留边让齐声称。州郡礼命，皆不就。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "辟司徒杨赐府。时，隐核官僚之贪浊者，将加贬黜，融多举中官亲族。尚书畏迫内宠，召掾属诘责之。融陈对罪恶，言无阿挠。河南尹何进当迁为大将军，杨赐遣融奉谒贺进，不时通，融即夺谒还府，投劾而去。河南官属耻之，私遣剑客欲追杀融。客有言于进曰“孔文举有重名，将军若造怨此人，则四方之士引领而去矣。不如因而礼之，可以示广于天下”进然之，既拜而辟融，举高第，为侍御史。与中丞赵舍不同，托病归家。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "后辟司空掾，拜中军候。在职三日，迁虎贲中郎将。会董卓废立，融每因对答，辄有匡正之言。以忤卓旨，转为议郎。时黄巾寇数州，而北海最为贼冲，卓乃讽三府同举融为北海相。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "融到郡，收合士民，起兵讲武，驰檄飞翰，引谋州郡。贼张饶等群辈二十万众从冀州还，融逆击，为饶所败，乃收散兵保朱虚县。稍复鸠集吏民为黄巾所误者男女四万馀人，更置城邑，立学校，表显儒术，荐举贤良郑玄、彭璆、邴原等。郡人甄子然、临孝存知名早卒，融恨不及之，乃命配食县社。其馀虽一介之善，莫不加礼焉。郡人无后及四方游士有死亡者，皆为棺具而敛葬之。时，黄巾复来侵暴，融乃出屯都昌，为贼管亥所围。融逼急，乃遣东莱太史慈求救于平原相刘备。备惊曰“孔北海乃复知天下有刘备邪”即遣兵三千救之，贼乃散走。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "时，袁、曹方盛，而融无所协附。左丞祖者，称有意谋，劝融有所结纳。融知绍、操终图汉室，不欲与同，故怒而杀之。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "融负有高气，志在靖难，而才疏意广，迄无成功。在郡六年，刘备表领青州刺史。建安元年，为袁谭所攻，自春至夏，战士所馀裁数百人，流矢雨集，戈矛内接。融隐几读书，谈笑自若。城夜陷，乃奔东山，妻、子为谭所虏。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "及献帝都许，征融为将作大匠，迁少府。每朝会访对，融辄引正定议，公卿大夫绵隶名而已。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "初，太傅马日磾奉使山东，及至淮南，数有意于袁术。术轻侮之。遂夺取其节，求去又不听，因欲逼为军帅。日磾深自恨，遂呕血而毙。及丧还，朝廷议欲加礼。融乃独议曰“日磾以上公之尊，秉髦节之使，衔命直指，宁辑东夏，而曲媚奸臣，为所牵率，章表署用，辄使首名，附下罔上，奸以事君。昔国佐当晋军而不挠，宜僚临白刃而正色。王室大臣，岂得以见胁为辞。又袁术僭逆，非一朝一夕，日磾随从，周旋历岁。《汉律》与罪人交关三日已上，皆应知情。《春秋》鲁叔孙得臣卒，以不发扬襄仲之罪，贬不书日。郑人讨幽公之乱，斫子家之棺。圣上哀矜旧臣，未忍追案，不宜加礼”朝廷从之。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "时论者多欲复肉刑。融乃建议曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "古者敦厖，善否不别，吏端刑清，政无过失。百姓有罪，皆自取之。末世陵迟，风化坏乱，政挠其俗，法害其人。故曰上失其道，民散久矣。而欲绳之以古刑，投之以残弃，非所谓与时消息者也。纣斫朝涉之胫，天下谓为无道。夫九牧之地，千八百君若各刖一人，是下常有千八百纣也。求俗休和，弗可得已。且被刑之人，虑不念生，志在思死，类多趋恶，莫复归正。夙沙乱齐，伊戾祸宋，赵高、英布，为世大患。不能止人遂为非也，适足绝人还为善耳。虽忠如鬻拳，信如卞和，智如孙膑，冤如巷伯，才如史迁，达如子政，一离刀锯，没世不齿。是太甲之思诵，穆公之霸秦，南睢之骨立，卫武之《初筵》，陈汤之都赖，魏尚之守边，无所复施也。汉开改恶之路，凡为此也。故明德之君，远度深惟，弃短就长，不荀革其政者也。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "朝廷善之，卒不改焉。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "是时，荆州牧刘表不供职贡，多行僭伪，遂乃郊祀天地，拟斥乘舆。诏书班下其事。融上疏曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "窃闻领荆州牧刘表桀逆放恣，所为不轨，至乃郊祭天地，拟仪社稷。虽昏僭恶极，罪不容诛，至于国体，宜且讳之。何者。万乘至重，天王至尊，身为圣躬，国为神器，陛级县远，禄位限绝，犹天之不可阶，日用之不可逾也。每有一竖臣，辄云图之，若形之四方，非所以杜塞邪萌。愚谓虽有重戾，必宜隐忍。贾谊所谓“掷鼠忌器”，盖谓此也。是以齐兵次楚，唯责包茅。王师败绩，不书晋人。前以露袁术之罪，今复下刘表之事，是使跛牂欲窥高岸，天险可得而登也。案表跋扈，擅诛列侯，遏绝诏命，断盗贡篚，招呼元恶，以自营卫，专为群逆，主萃渊萎。郜鼎在庙，章孰甚焉。桑落瓦解，其势可见。臣愚以为宜隐郊祀之事，以崇国防。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "五年，南阳王冯、东海王祗薨，帝伤其早殁，欲为修四时之祭，以访于融。融对曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "圣恩敦睦，盛时增思，悼二王之灵，发哀愍之诏，稽度前典，以正礼制。窃观故事，前梁怀王、临江愍王、齐哀王、临淮怀王并薨无后，同产昆弟，即景、武、昭、明四帝是也，未闻前朝修立祭祀。若临时所施，则不列传纪。臣愚以为诸在冲龀，圣慈哀悼，礼同成人，加以号谥者，宜称上恩，祭祀礼毕，而后绝之。至于一岁之限，不合礼意，又违先帝已然之法，所未敢处。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "初，曹操攻屠邺城，袁氏妇子多见侵略，而操子丕私纳袁熙妻甄氏。融乃与操书，称“武王伐纣，以妲己赐周公”。操不悟，后问出何经典。对曰“以今度之，想当然耳”后操讨乌桓，又嘲之曰“大将军远征，萧条海外。昔肃慎不贡楛矢，丁零盗苏武牛羊，可并案也”",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "时，年饑兵兴，操表制酒禁，融频书争之，多侮慢之辞。既见操雄诈渐著，数不能堪，故发辞偏宕，多致乖忤。又尝奏宜准古王畿之制，千里寰内，不以封建诸侯。操疑其所论建渐广，益惮之。然以融名重天下，外相容忍，而潜怨正议，虑鲠大业。山阳郗虑承望风旨，以微法奏免融官。因显明仇怨，操故书激厉融曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "盖闻唐、虞之朝，有克让之臣，故麟凤来而颂声作也。后世德薄，犹有杀身为君，破国为国。及至其敝，睚眦之怨必仇，一餐之惠必报。故晁错念国，遘祸于袁盎。屈平悼楚，受谮于椒、兰。彭宠倾乱，起自朱浮。邓禹威损，失于宗、冯。由此言之，喜怒怨爱，祸福所困，可不慎与。昔廉、蔺小国之臣，犹能相下。寇、贾仓卒武夫，屈节崇好。光武不问伯升之怨。齐侯不疑射钩之虏。夫立大操者，岂累细故哉。往闻二君有执法之平，以为小介，当收旧好。而怨毒渐积，志相危害，闻之怃然，中夜而起。昔国家东迁，文举盛叹鸿豫名实相副，综达经学，出于郑玄，又明《司马法》，鸿豫亦称文举奇逸博闻，诚怪今者与始相违。孤与文举既非旧好，又于鸿豫亦无恩纪，然愿人之相美，不乐人之相伤，是以区区思协欢好。又知二君群小所构，孤为人臣，进不能风化海内，退不能建德和人，然抚养战士，杀身为国，破浮华交会之徒，计有馀矣。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "融报曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "猥惠书教，告所不逮。融与鸿豫州里比郡，知之最早。虽尝陈其功美，欲以厚于见私，信于为国，不求其覆过掩恶，有罪望不坐也。前者黜退，欢欣受之。昔赵宣子朝登韩厥，夕被其戮，喜而求贺。况无彼人之功，而敢枉当官之平哉。忠非三闾，智非晁错，窃位为过，免罪为幸。乃使馀论远闻，所以惭惧也。朱、彭、寇、贾，为世壮士，爱恶相攻，能为国忧。至于轻弱薄劣，犹昆虫之相啮，适足还害其身，诚无所至也。晋侯嘉其臣所争者大，而师旷以为不如心竞。性既迟缓，与人无伤，虽出胯下之负，榆次之辱，不如贬毁之于己，犹蚊虻之一过也。子产谓人心不相似，或矜势者，欲以取胜为荣，不念宋人待四海之洛，大炉不欲令酒酸也。至于屈谷巨瓠，坚而无窃，当以无用罪之耳。它者奉遵严教，不敢失坠。郗为故吏，融所推进。赵衰之拔郤谷，不轻公叔之升臣也。知同其爱，训诲发中。虽懿伯之忌，犹不得念，况恃旧交，而欲自外于贤吏哉。辄布腹心，修好如初。苦言至意，终身诵之。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "岁馀，复拜太中大夫。性宽容少忌，好士，喜诱益后进。及退闲职，宾客日盈其门。常叹曰“坐上客恒满，尊中酒不空，吾无忧矣”与蔡邕素善，邕卒后，有虎贲士貌类于邕，融每酒酣，引与同坐，曰“虽无老成人，且有典刑”融闻人之善，若出诸己，言有可采，必演而成之，面告其短，而退称所长，荐达贤士，多所奖进，知而未言，以为己过，故海内英俊皆信服之。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "曹操既积嫌忌，而郗虑复构成其罪，遂令丞相军谋祭酒路粹枉状奏融曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "少府孔融，昔在北海，见王室不静，而招合徒众，欲规不轨，云“我大圣之后，而见灭于宋，有天下者，何必卿金刀”。及与孙权使语，谤讪朝廷。又融为九列，不遵朝仪，秃巾微行，唐突官掖。又前与白衣祢衡跌荡放言，云“父之于子，当有何亲。论其本意，实为情欲发耳。子之于母，亦复奚为。譬如寄物缶中，出则离矣”。既而与衡更相赞扬。衡谓融曰“仲尼不死”融答曰“颜回复生”大逆不道，宜极重诛。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "书奏，下狱弃市。时年五十六。妻、子皆被诛。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "初，女年七岁，男年九岁，以其幼弱得全，寄它舍。二子方弈棋，融被收而不动。左右曰“父执而不起，何也”答曰“安有巢毁而卵不破乎”主人有遗肉汁，男渴而饮之。女曰“今日之祸，岂得久活，何赖知肉味乎”兄号泣而止。或言于曹操，遂尽杀之。及收至，谓兄曰“若死者有知，得见父母，岂非至愿”乃延颈就刑，颜色不变，莫不伤之。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "初，京兆人脂习元升，与融相善，每戒融刚直。及被害，许下莫敢收者，习往抚尸曰“文举舍我死，吾何用生为”操闻大怒，将收习杀之，后得赦出。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "魏文帝深好融文辞，每叹曰“杨、班俦也”募天下有上融文章者，辄赏以金、帛。所著诗、颂、碑文、论议、六言、策文、表、檄、教令、书记凡二十五篇。文帝以习有栾布之节，加中散大夫。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "论曰：昔谏大夫郑是有言“山有猛兽者，藜藿为之不采”是以孔父正色，不容弑虐之谋。平仲立朝，有纾盗齐之望。若夫文举之高志直情，其足以动义概而忤雄心。故使移鼎之迹，事隔于人存。代终之规，启机于身后也。夫严气正性，覆折而己。岂有员园委屈，可以每其生哉。懔懔焉，皜皜焉，其与琨玉秋霜比质可也。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "荀彧字文若，颍川颍阴人，朗陵令淑之孙也。父绲，为济南相。绲畏惮宦官，乃为彧娶中常侍唐衡女。彧以少有才名，故得免于讥议。南阳何颙名知人，见彧而异之，曰“王佐才也”",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "中平六年，举孝廉，再迁亢父令。董卓之乱，弃官归乡里。同郡韩融时将宗亲千馀家，避乱密西山中。彧谓父老曰“颍川，四战之地也。天下有变，常为兵冲。密虽小固，不足以扞大难，宜亟避之”乡人多怀土不能去。会冀州牧同郡韩馥遣骑迎之，彧乃独将宗族从馥，留者后多为董卓将李傕所杀略焉。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "彧比至冀州，而袁绍已夺馥位，绍待彧以上宾之礼。彧明有意数，见汉室崩乱，每怀匡佐之义。时，曹操在东郡，彧闻操有雄略，而度绍终不能定大业。初平二年，乃去绍从操。操与语大悦，曰“吾子房也”以为奋武司马，时年二十九。明年，又为操镇东司马。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "兴平元年，操东击陶谦，使彧守甄城，任以留事。会张邈、陈宫以兖州反操，而潜迎吕布。布即至，诸城悉应之。邈乃使人谲彧曰“吕将军来助曹使君击陶谦，宜亟供军实”彧知邈有变，即勒兵设备，故邈计不行。豫州刺史郭贡率兵数万来到城下，求见彧。彧将往，东郡太守夏侯淳等止之。曰“何知贡不与吕布同谋，而轻欲见之。今君为一州之镇，往必危也”彧曰“贡与邈等分非素结，今来速者，计必未定，及其犹豫，宜时说之，纵不为用，可使中立。若先怀疑嫌，彼将怒而成谋，不如往也”贡既见彧无惧意，知城不可攻，遂引而去。彧乃使程昱说范、东阿，使固其守，卒全三城以待操焉。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "二年，陶谦死，操欲遂取徐州，还定吕布。彧谏曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "昔高祖保关中，光武据河内，皆深根固本，以制天下。进可以胜敌，退足以坚守，故虽有困败，而终济大业。将军本以兖州首事，故能平定山东，此实天下之要地，而将军之关河也。若不先定之，根本将何寄乎。宜急分讨陈宫，使虏不得西顾，乘其间而收熟麦，约食稸谷，以资一举，则吕布不足破也。今舍之而东，未见其便。多留兵则力不胜敌，少留兵则后不足因。布乘虚寇暴，震动人心，纵数城或全，其馀非复己有，则将军尚安归乎。且前讨徐州，威罚实行，其子弟念父兄之耻，必人自为守。就能破之，尚不可保。彼若惧而相结，共为表里，坚壁清野，以待将军，将军攻之不拔，掠之无获，不出一旬，则十万之众未战而自困矣。夫事固有弃彼取此，以权一时之势，愿将军虑焉。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "操于是大收熟麦，复与布战。布败走，因分定诸县，兖州遂平。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "建安元年，献帝自河东还洛阳，操议欲奉迎车驾，徙都于许。众多以山东未定，韩暹、杨奉负功恣睢，未可卒制。彧乃劝操曰“昔晋文公纳周襄王，而诸侯景从。汉高祖为义帝缟素，而天下归心。自天子蒙尘，将军首唱义兵，徒以山东扰乱，未遑远赴，虽御难于外，乃心无不在王室。今銮驾旋轸，东京榛芜，义士有存本之思，兆人怀感旧之哀。诚因此时奉主上以从人望，大顺也。秉至公以服天下，大略也。扶弘义以致英俊，大德也。四方虽有逆节，其何能为。韩暹、杨奉，安足恤哉。若不时定，使豪杰生心，后虽为虑，亦无及矣”操纵之。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "及帝都许，以彧为侍中，守尚书令。操每征伐在外，其军国之事，皆与彧筹焉，彧又进操计谋之士从子攸，及钟繇、郭嘉、陈群、杜袭、司马懿、戏志才等，皆称其举。唯严象为杨州，韦康为凉州，后并负败焉。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "袁绍既兼河朔之地，有骄气。而操败于张绣，绍与操书甚倨。操大怒，欲先攻之，而患力不敌，以谋于彧。彧量绍虽强，终为操所制，乃说先取吕布，然后图绍，操从之。三年，遂擒吕布，定徐州。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "五年，袁绍率大众以攻许，操与相距。绍甲兵甚盛，议者咸怀惶惧。少府孔融谓彧曰“袁绍地广兵强，田丰、许攸智计之士为其谋，审配、逢纪尽忠之臣任其事，颜良、文丑勇冠三军，统其兵，殆难克乎”彧曰“绍兵虽多而法不整，田丰刚而犯上，许攸贪而不正，审配专而无谋，逢纪果而自用，颜良、文丑匹夫之勇，可一点而擒也”后皆如彧所筹，事在《袁绍传》。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "操保官度，与绍连战，虽胜而军粮方尽，书与彧议，欲还许以致绍师。彧报曰“今谷食虽少，未若楚汉在荥阳、成皋间也。是时刘、项莫肯先退者，以为先退则势屈也。公以十分居一之众，画地而守之，扼其喉而不得进，已半年矣。情见势谒，必将有变，此用奇之时，不可失也”操从之，乃坚壁持之。遂以奇兵破绍，绍退走。封彧万岁亭侯，邑一千户。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "六年，操以绍新破，未能为患，但欲留兵卫之，自欲南征刘表，以计问彧。彧对曰“绍既新败，众惧人扰，今不因而定之，而欲远兵江汉，若绍收离纠散，乘虚以出，则公之事去矣”操乃止。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "九年，操拔邺，自领冀州牧。有说操宜复置九州者，以为冀部所统既广，则天下易服。操将从之。彧言曰“今苦依古制，是为冀州所统，悉有河东、冯翊、扶风、西河、幽、并之地也。公前屠邺城，海内震骇，各惧不得保其土宇，守其兵众。今若一处被侵，必谓以次见夺，人心易动，若一旦生变，天下未可图也。愿公先定河北，然后修复旧京，南临楚郢，责王贡之不入。天下咸知公意，则人人自安。须海内大定，乃议古制，此主稷长久之利也”操报曰“微足下之相难，所失多矣”遂寝九州议。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "十二年，操上书表彧曰：",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "昔袁绍作逆，连兵官度，时众寡粮单，图欲还许。尚书令荀彧深建宜住之便，远恢进讨之略，起发臣心，革易愚虑，坚营固守，徼其军实，遂摧扑大寇，济危以安。绍既破败，臣粮亦尽，将舍河北之规，改就荆南之策。彧复备陈得失，用移臣议，故得反旆冀土，克平四州。向使臣退军官度，绍必鼓行而前，敌人怀利以自百，臣众怯沮以丧气，有必败之形，无一捷之势。复苦南征刘表，委弃兖、豫，饑军深入，逾越江、沔，利既难要，将失本据。而彧建二策，以亡为存，以祸为福，谋殊功异，臣所不及。是故先帝贵指纵之功，薄搏获之赏。古人尚帷幄之规，下攻拔之力。原其绩效，足享高爵。而海内未喻其状所受不侔其功，臣诚惜之，乞重平议，增畴户邑。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "彧深辞让。操譬之曰“昔介子推有言：窃人之财，犹谓之盗。况君奇谟拔出，兴亡所系，可专有之邪。虽慕鲁连冲高之迹，将为圣人达节之义乎”于是增封千户，并前二千户。又欲授以正司，彧使荀攸深自陈让，至于十数，乃止。操将伐刘表，问彧所策。彧曰“今华夏以平，荆、汉知亡矣，可声出宛、叶而间行轻进，以掩其不意”操从之。会表病死。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "十七年，董昭等欲共进操爵国公，九锡备物，密以访彧。彧曰“曹公本兴义兵，以匡振汉朝，虽勋庸崇著，犹秉忠贞之节。君子爱人以德，不宜如此”事遂浸。操心不能平。会南征孙权，表请彧劳军于谯，因表留彧曰“臣闻古之遣将，上设监督之重，下建副二之任，所以尊严国命，谋而鲜过者也。臣今当济江，奉辞伐罪，宜有大使肃将王命。文武并用，自古有之。使持节侍中守尚书令万岁亭侯彧，国之重臣，德洽华夏，既停军所次，便宜与臣俱进，宣示国命，威怀丑虏。军礼尚速，不及先请，臣辄留彧，依以为重”书奏，帝从之，遂以彧为侍中、光禄大夫，持节，参丞相军事。至濡须，彧病留寿春，操馈之食，发视，乃空器也，于是饮药而卒。时年五十。帝哀惜之，祖日为之废宴乐。谥曰敬侯。明年，操遂称魏公云。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "论曰：自迁帝西京，山东腾沸，天下之命倒县矣。荀君乃越河、冀，间关以从曹氏。察其定举措，立言策，崇明王略，以急国艰，岂云因乱假义，以就违正之谋乎。诚仁为己任，期纾民于仓卒也。及阻董昭之议，以致非命，岂数也夫。世言荀君者，通塞或过矣。常以为中贤以下，道无求备，智算有所研疏，原始未必要末，斯理之不可全诘者也。夫以卫赐之贤，一说而毙两国。彼非薄于仁而欲之，盖有全必有丧也，斯又功之不兼者也。方时运之屯邅，非雄才无以济其溺，功高势强，则皇器自移矣。此文时之不可并也。盖取其归正而已，亦杀身以成仁之义也。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十·郑孔荀列传第六十",
    "text": "赞曰：公业称豪，骏声升腾。权诡时逼，挥金僚朋。北海天逸，音情顿挫。越俗易惊，孤音少和。直辔安归，高谋谁佐。彧之有弼，诚感国疾。功申运改，迹疑心一。",
    "chapter_url": "https://duguoxue.com/ershisishi/3384.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "皇甫嵩字义真，安定朝那人，度辽将军规之兄子也。父节，雁门太守。嵩少有文武志介，好《诗》、《书》，习弓马。初举孝廉、茂才。太尉陈蕃、大将军窦武连辟，并不到。灵帝公车征为议郎，迁北地太守。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "初，钜鹿张角自称“大贤良师”，奉事黄、老道，畜养弟子，跪拜首过，符水咒说以疗病，病者颇愈，百姓信向之。角因遣弟子八人使于四方，以善道教化天下，转相诳惑。十馀年间，众徒数十万，连结郡国，自青、徐、幽、冀、荆、杨、兖、豫八州之人，莫不毕应。遂置三十六万。方犹将军号也。大方万馀人，小方六七千，各立渠帅。讹言“苍天已死，黄天当立，岁在甲子，天下大吉”。以白土书京城寺门及州郡官府，皆作“甲子”字。中平元年，大方马元义等先收荆、杨数万人，期会发于邺。元义素往来京师，以中常侍封谞、徐奉等为内应，约以三月五日内外俱起。未及作乱，而张角弟子济南唐周上书告之，于是车裂元义于洛阳。灵帝以周章下三公、司隶，使钩盾令周斌将三府掾属，案验宫省直卫及百姓有事角道者，诛杀千馀人，推考冀州，逐捕角等。角等知事已露，晨夜驰敕诸方，一时俱起。皆着黄巾为标帜，时人谓之“黄巾”，亦名“蛾贼”。杀人以祠天。角称“天公将军”，角弟宝称“地公将军”，宝弟梁称“人公将军”。所在燔烧官府，劫略聚邑，州郡失据，长吏多逃亡。旬日之间，天下响应，京师震动。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "诏敕州郡修理攻守，简练器械，自函谷、大谷、广城、伊阙、轘辕、旋门、孟津、小平津诸关，并置都尉。召群臣会议。嵩以为宜解党禁，益出中藏钱、西园厩马，以班军士。帝从之。于是发天下精兵，博选将帅，以嵩为左中郎将，持节，与右中郎将朱俊，共发五校、三河骑士及募精勇，合四万馀人，嵩、俊各统一军，共讨颍川黄巾。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "俊前与贼波才战，战败，嵩因进保长社。波才引大众围城，嵩兵少，军中皆恐，乃召军吏谓曰“兵有奇变，不在众寡。今贼依草结营，易为风火。若因夜纵烧，必大惊乱。吾出兵击之，四面俱合，田单之功可成也”其夕遂大风，嵩乃约敕军士皆束苣乘城，使锐士间出围外，纵火大呼，城上举燎应之，嵩因鼓而奔其阵，贼惊乱奔走。会帝遣骑都尉曹操将兵适至，嵩、操与朱俊合兵更战，大破之，斩首数万级。封嵩都乡侯。嵩、俊乘胜进讨汝南、陈国黄巾，追波才于阳翟，击彭脱于西华，并破之。馀贼降散，三郡悉平。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "又进击东郡黄巾卜己于仓亭，生擒卜己，斩首七千馀级。时，北中郎将卢植及东中郎将董卓讨张角，并无功而还，乃诏嵩进兵讨之。嵩与角弟梁战于广宗。梁众精勇，嵩不能克。明日，乃闭营休士，以观其变。知贼意稍懈，乃潜夜勒兵，鸡鸣驰赴其阵，战至晡时，大破之，斩梁，获首三万级，赴河死者五万许人，焚烧车重三万馀两，悉虏其妇子，系获甚众。角先已病死，乃剖棺戮尸，传首京师。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "嵩复与钜鹿太守冯翊郭典攻角弟宝于下曲阳，又斩之。首获十馀万人，筑京观于城南。即拜嵩为左车骑将军，领冀州牧，封槐里侯，食槐里、美阳两县，合八千户。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "以黄巾既平，故改年为中平。嵩奏请冀州一年田租，以赡饑民，帝从之。百姓歌曰“天下大乱兮市为墟，母不保子兮妻失夫，赖得皇甫兮复安居”嵩温恤士卒，甚得众情，每军行顿止，须营幔修立，然后就舍帐。军士皆食，己乃尝饭。吏有因事受赂者，嵩更以钱物赐之，吏怀惭，或至自杀。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "嵩既破黄巾，威震天下，而朝政日乱，海内虚困。故信都令汉阳阎忠干说嵩曰“难得而易失者，时也。时至不旋踵者，几也。故圣人顺时而动，智者因几以发。今将军曹难得之运，蹈易骇之机，而践运不抚，临机不发，将何以保大名乎”嵩曰“何谓也”忠曰“天道无亲，百姓与能。今将军受钺于暮春，收功于末冬。兵动若神，谋不再计，摧强易于折枯，消坚甚于汤雪，旬月之间，神兵电埽，封尸刻石，南向以报，威德震本朝，风声驰海外，虽汤、武之举，未有高将军者也。今身建不赏之功，体兼高人之德，而北面庸主，何以求安乎”嵩曰“夙夜在公，心不忘忠，何故不安”忠曰：",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "不然。昔韩信不忍一餐之遇，而弃三分之业，利剑已揣其喉，方发悔毒之叹者，机失而谋乖地。今主上势弱于刘、项，将军权重于淮阴，指撝足以振风云，叱咤可以兴雷电。赫然奋发，因危抵颓，崇恩以绥先附，振武以临后服，征冀方之士，动七州之众，羽檄先驰于前，大军响振于后，蹈流漳河，饮马孟津，诛阉官之罪，除群凶之积，虽僮儿可使奋拳以致力，女子可使褰裳以用命，况厉熊罴之卒，因迅风之势哉。功业已就，天下已顺，然后请呼上帝，示以天命，混齐六合，南面称制，移宝器于将兴，推亡汉于已坠，实神机之至会，风发之良时也。夫既朽不雕，衰世难佐。若欲辅难佐之朝，雕朽败之木，是犹逆坂走丸，迎风纵棹，岂云易哉。且今竖宦群居，同恶如市，上命不行，权归近习，昏主之下，难以久居，不赏之功，谗人侧目，如不早图，后悔无及。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "嵩惧曰“非常之谋，不施于有常之势。创图大功，岂庸才所致。黄巾细孽，敌非奏、项，新结易散，难以济业。且人未忘主，天不祐逆。若虚造不冀之功，以速朝夕之祸，孰与委忠本朝，守其臣节。虽云多谗，不过放废，犹有令名，死且不朽。反常之论，所不敢闻”忠知计不用，因亡去。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "会边章、韩遂作乱陇右，明年春，诏嵩回镇长安，以卫园陵。章等遂复入寇三辅，使嵩因讨之。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "初，嵩讨张角，路由邺，见中常侍赵忠舍宅逾制，乃奏没入之。又中常侍张让私求钱五千万，嵩不与，二人由此为憾，奏嵩连战无功，所费者多。其秋征还，收左车骑将军印绶，削户六千，更封都乡侯，二千户。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "五年，凉州贼王国围陈仓，复拜嵩为左将军，督前将军董卓，各率二万人拒之。卓欲速进赴陈仓，嵩不听。卓曰“智者不后时，勇者不留决。速救则城全，不救则城灭，全、灭之势，在于此也”嵩曰“不然，百战百胜，不如不战而屈人之兵。是以先为不可胜，以待敌之可胜。不可胜在我，可胜在彼。彼守不足，我攻有馀。有馀者动于九天之上，不足者陷于九地之下。今陈仓虽小，城守固备，非九地之陷也。王国虽强，而攻我之所不救，非九天之势也。夫势非九天，攻者受害。陷非九地，守者不拔。国今已陷受害之地，而陈仓保不拔之城，我可不烦兵动众，而取全胜之功，将何救焉”遂不听。王国围陈仓，自冬迄春，八十馀日，城坚守固，竟不能拔。贼众疲敝，果自解去。嵩进兵击之。卓曰“不可。兵法，穷寇勿追，归众勿迫。今我追国，是迫归众，追穷寇也。困兽犹斗，蜂虿有毒，况大众乎”嵩曰“不然。前吾不击，避其锐民。今而击之，待其衰也。所击疲师，非归众也。国众且走，莫有斗志。以整击乱，非穷寇也”遂独进击之，使卓为后拒。连战大破之，斩首万馀级，国走而死。卓大惭恨，由是忌嵩。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "明年，卓拜为并州牧，诏使以兵委嵩，卓不从。嵩从子郦时在军中，说嵩曰“本朝失政，天下倒悬，能安危定倾者，唯大人与董卓耳。今怨隙已结，势不俱存。卓被诏委兵，而上书自请，此逆命也。又以京师昏乱，踌躇不进，此怀奸也。且其凶戾无亲，将士不附。大人今为元帅，杖国威以讨之，上显忠义，下除凶害，此桓、文之事也”嵩曰“专命虽罪，专诛亦有责也。不如显奏其事，使朝廷裁之”于是上书以闻。帝让卓，卓又增怨于嵩。及后秉政，初平元年，乃征嵩为城门校尉，因欲杀之。嵩将行，长史梁衍说曰“汉室微弱，阉竖乱朝，董卓虽诛之，而不能尽忠于国，遂复寇掠京邑，废立从意。今征将军，大则危祸，小则困辱。今卓在洛阳，天子来西，以将军之众，精兵三万，迎接至尊，奉令讨逆，发命海内，征兵群帅，袁氏逼其东，将军迫其西，此成禽也”嵩不从，遂就征。有司承旨，奏嵩下吏，将遂诛之。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "嵩子坚寿与卓素善，自长安亡走洛阳，归投于卓。卓方置酒欢会，坚寿直前质让，责以大义，叩头流涕。坐者感动，皆离席请之。卓乃起，牵与共坐。使免嵩囚，复拜嵩议郎，迁御史中丞。及卓还长安，公卿百官迎谒道次。卓风令御史中丞以下皆拜以屈嵩，既而抵手言曰“义真犕未乎”嵩笑而谢之，卓乃解释。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "及卓被诛，以嵩为征西将军，又迁车骑将军。其年秋，拜太尉，冬，以流星策免。复拜光禄大夫，迁太常。寻李傕作乱，嵩亦病卒，赠骠骑将军印绶，拜家一人为郎。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "嵩为人爱慎尽勤，前后上表陈谏有补益者五百馀事，皆手书毁草，不宣于外。又折节下士，门无留客。时人皆称而附之。坚寿亦显名，后为侍中，辞不拜，病卒。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "朱俊字公伟，会稽上虞人也。少孤，母尝贩缯为业。俊以孝养致名，为县门下书佐，好义轻财，乡闾敬之。时，同郡周规辟公府，当行，假郡库钱百万，以为冠帻费，而后仓卒督责，规家贫无以备，俊乃窃母缯帛，为规解对。母既失产业，深恚责之。俊曰“小损当大益，初贫后富，必然理也”",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "本县长山阳度尚见而奇之，荐于太守韦毅，稍历郡职。后太守尹端以俊为主簿。熹平二年，端坐讨贼许昭失利，为州所奏，罪应弃市。俊乃赢服间行，轻赍数百金到京师，赂主章吏，遂得刊定州奏，故端得输作左校。端喜于降免而不知其由，俊亦终无所言。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "后太守徐珪举俊孝廉，再迁除兰陵令，政有异能，为东海相所表。会交阯部群贼并起，牧守软弱不能禁。又交阯贼梁龙等万馀人，与南海太守孔芝反叛，攻破郡县。光和元年，即拜俊交阯刺史，令过本郡简募家兵及所调，合五千人，分从两道而入。既到州界，按甲不前，先遣使诣郡，观贼虚实，宣扬威德，以震动其心。既而与七郡兵俱进逼之，遂斩梁龙，降者数万人，旬月尽定。以功封都亭侯，千五百户，赐黄金五十斤，征为谏议大夫。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "及黄巾起，公卿多荐俊有才略，拜为右中郎将，持节，与左中郎将皇甫嵩讨颍川、汝南、陈国诸贼，悉破平之。嵩乃上言其状，而以功归俊，于是进封西乡侯，迁镇贼中郎将。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "时，南阳黄巾张曼成起兵，称“神上使”，众数万，杀郡守褚贡，屯宛下百馀日。后太守秦颉击杀曼成，贼更以赵弘为帅，众浸盛，遂十馀万，据宛城。俊与荆州刺史徐璆及秦颉合兵万八千人围弘，自六月至八月不拔。有司奏欲征俊。司空张温上疏曰“昔秦用白起，燕任乐毅，皆旷年历载，乃能克敌。俊讨颍川，以有攻效，引师南指，方略已设，临军易将，兵家有忌，宜假日月，责其成功”灵帝乃止。俊因急击弘，斩之。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "贼余帅韩忠复据宛拒俊。俊兵少不敌，乃张围结垒，起土山以临城内，因鸣鼓攻其西南，贼悉众赴之。俊自将精卒五千，掩其东北，乘城而入。忠乃退保小城，惶惧乞降。司马张超及徐璆、秦颉皆欲听之。俊曰“兵有形同而势异者。昔秦、项之际，民无定主，故赏附以劝来耳。今海内一统，唯黄巾造寇，纳降无以劝善，讨之足以惩恶。今若受之，更开逆意，贼利则进战，钝则乞降，纵敌长寇，非良计也”因急攻，连战不克。俊登土山望之，顾谓张超曰“吾知之矣。贼今外围周固，内营逼急，乞降不受，欲出不得，所以死战也。万人一心，犹不可当，况十万乎。其害甚矣。不如彻围，并兵入城。忠见围解，势必自出，出则意散，易破之道也”既而解围，忠果出战，俊因击，大破之，乘胜逐北数十里，斩首万馀级。忠等遂降。而秦颉积忿忠，遂杀之。馀众惧不自安，复以孙夏为帅，还屯宛中。俊急攻之。夏走，追至西鄂精山，又破之。复斩万馀级，贼遂解散。明年春，遣使者持节拜俊右车骑将军，振旅还京师，以为光禄大夫，增邑五千，更封钱塘侯，加位特进。以母丧去官，起家，复为将作大匠，转少府、太仆。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "自黄巾贼后，复有黑山、黄龙、白波、左校、郭大贤、于氐根、青牛角、张白骑、刘石、左髭丈八、平汉、大计、司隶、掾哉、雷公、浮云、飞燕、白雀、杨凤、于毒、五鹿、李大目、白绕、畦固、苦唒之徒，并起山谷间，不可胜数。其大声者称雷公，骑白马者为张白骑，轻便者言飞燕，多髭者号于氐根，大眼者为大目，如此称号，各有所因。大者二三万，小者六七千。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "贼帅常山人张燕，轻勇中号捷，故军中号曰飞燕。善得士卒心，乃与中山、常山、赵郡、上党、河内诸山谷寇贼更相交通，众至百万，号曰黑山贼。河北诸郡县并被其害，朝廷不能讨。燕乃遣使至京师，奏书乞降，遂拜燕平难中郎将，使领河北诸山谷事，岁得举孝廉、计吏。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "燕后渐寇河内，逼近京师，于是出俊为河内太守，将家兵击却之。其后诸贼多为袁绍所定，事在《绍传》。复拜俊为光禄大夫，转顿骑，寻拜城门校尉、河南尹。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "时，董卓擅政，以俊隽宿将，外甚亲纳而心实忌。及关东兵盛，卓惧，数请公卿会议，徙都长安，俊辄止之。卓虽恶俊异己，然贪其名重，乃表迁太仆，以为己副。使者拜，俊辞不肯受。因曰“国家西迁，必孤天下之望，以成山东之衅，臣不见其可也”使者诘曰“召君受拜而君拒之，不问徙事而君陈之，其故何也”俊曰“副相国，非臣所堪也。迁都计，非事所急也。辞所不堪，言所非急，臣之宜也”使者曰“迁都之事，不闻其计，就有未露，何所承受”俊曰“相国董卓具为臣说，所以知耳”使人不能屈，由是止，不为副。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "卓后入关，留傕守洛阳，而俊与山东诸将通谋为内应。既而惧为卓所袭，乃弃官奔荆州。卓以弘农场懿为河南尹，守洛阳。俊闻，复进兵还洛，懿走。俊以河南残破无所资，乃东屯中牟，移书州郡，请师讨卓。徐州刺史陶谦遣精兵三千，馀州郡稍有所给，谦乃上俊行车骑将军。董卓闻之，使其将李傕、郭汜等数万人屯河南拒俊。俊逆击，为傕、汜所破。俊自知不敌，留关下不敢复前。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "及董卓被诛，傕、汜作战，俊时犹在中牟。陶谦以俊名臣，数有战功，可委以大事，乃与诸豪杰共推俊为太师，因移檄牧伯，同讨李傕等，奉迎天子。乃奏记于俊曰：",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "徐州刺史陶谦、前杨州刺史周乾、琅邪相阴德、东海相刘馗、彭城相汲廉、北海相孔融、沛相袁忠、太山太守应劭、汝南太守徐璆、前九江太守服虔、博士郑玄等，敢言之行车骑将军河南尹莫府：国家既曹董卓，重以李傕、郭汜之祸，幼主劫执忠良残敝，长安隔绝，不知吉凶。是以临官尹人，搢绅有识，莫不忧惧，以为自非明哲雄霸之士，曷能克济祸乱。自起兵已来，于兹三年，州郡转相顾望，未有奋击之功，而互争私变，更相疑惑。谦等并共谘诹，议消国难。佥曰“将军君侯，既文且武，应运而出，凡百君子，靡不颙颙”故相率厉，简选精悍，堪能深入，直旨咸阳，多持资粮，足支半岁，谨同心腹，委之元帅。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "会李傕用太尉周忠、尚书贾诩策，征俊入朝。军吏皆惮入关，欲应陶谦等。俊曰“以君召臣，义不俟驾，况天子诏乎。且傕、汜小竖，樊稠庸儿，无他远略，又势力相敌，变难必作。吾乘其间，大事可济”遂辞谦议而就傕征，复为太仆，谦等遂罢。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "初平四年，代周忠为太尉，录尚书事。明年秋，以日食免，复行骠骑将军事，持节镇关东。未发，会李傕杀樊稠，而郭汜又自疑，与傕相攻，长安中乱，故俊止不出，留拜大司农。献帝诏俊与太尉杨彪等十馀人譬郭汜，令与李傕和。汜不肯，遂留质俊等。俊素刚，即日发病卒。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "子晧，亦有才行，官至豫章太守。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "论曰：皇甫嵩、朱俊并以上将之略，受脤仓卒之时。及其功成师克，威声满天下。值弱主蒙尘，犷贼放命，斯诚叶公投袂之几，翟义鞠旅之日，故梁衍献规，山东连盟，而舍格天之大业，蹈匹夫之小谅，卒狼狈虎口。为智士笑。岂天之长斯乱也。何智勇之不终乎。前史晋平原华峤，称其父光禄大夫表，每言其祖魏太尉歆称“时人说皇甫嵩之不伐，汝豫之战，归功朱俊，张角之捷，本之于卢植，收名敛策，而己不有焉。盖功名者，世之所甚重也。诚能不争天下之所甚重，则怨祸不深矣”。如皇甫公之赴履危乱，而能终以归全者，其致不亦贵乎。故颜子愿不伐善为先，斯亦行身之要与。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "赞曰：黄妖冲发，嵩乃奋钺。孰是振旅，不居不伐。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十一·皇甫嵩朱俊列传第六十一",
    "text": "俊捷陈、颍，亦弭於越。言肃王命，并遘屯蹶。",
    "chapter_url": "https://duguoxue.com/ershisishi/3385.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "董卓字仲颍，陇西临洮人也。性粗猛有谋。少尝游羌中，尽与豪帅相结。后归耕于野，诸豪帅有来从之者，卓为杀耕牛，与共宴乐，豪帅感其意，归相敛得杂畜千馀头以遗之，由是以健侠知名。为州兵马掾，常徼守塞下。卓膂力过人，双带两鞬，左右驰射，为羌胡所畏。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "桓帝末，以六郡良家子为羽林郎，从中郎将张奂为军司马，共击汉阳叛羌，破之，拜郎中，赐缣九千匹。卓曰“为者则己，有者则士”乃悉分与吏兵，无所留。稍迁西域戊己校尉，坐事免。后为并州刺史，河东太守。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "中平元年，拜东中郎将，持节，代卢植击张角于下曲阳，军败抵罪。其冬，北地先零羌及枹罕河关群盗反叛，遂共立湟中义从胡北宫伯玉、李文侯为将军，杀护羌校尉泠征。伯玉等乃劫致金城人边章、韩遂，使专任军政，共杀金城太守陈懿，攻烧州郡。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "明年春，将数万骑入寇三辅，侵逼园陵，托诛宦官为名。诏以卓为中郎将，副左车骑将军皇甫嵩征之。嵩以无功免归，而边章、韩遂等大盛。朝廷复以司空张温为车骑将军，假节，执金吾袁滂为副。拜卓破虏将军，与荡寇将军周慎并统于温。并诸郡兵步骑合十馀万，屯美阳，以卫园陵。章、遂亦进兵美阳。温、卓与战，辄不利。十一月，夜有流星如火，光长十馀丈，照章、遂营中，驴马尽鸣。贼以为不祥，欲归金城。卓闻之喜，明日，乃与右扶风鲍鸿等并兵俱攻，大破之，斩首数千级。章、遂败走榆中，温乃遣周慎将三万人追讨之。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "温参军事孙坚说慎曰“贼城中无谷，当外转粮食。坚愿得万人断其运道，将军以大兵继后，贼必困乏而不敢战。若走入羌中，并力讨之，则凉州可定也”慎不从，引军围榆中城。而章、遂分屯葵园狭，反断慎运道。慎惧，乃弃车重而退。温时亦使卓将兵三万讨先零羌，卓于望垣北为羌胡所围，粮食乏绝，进退逼急。乃于所度水中伪立鄢，以为捕鱼，而潜从鄢下过军。比贼追之，决水已深，不得度。时，众军败退，唯卓全师而还，屯于扶风，封斄乡侯，邑千户。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "三年春，遣使者持节就长安拜张温为太尉。三公在外，始之于温。其冬，征温还京师，韩遂乃杀边章及伯玉、文侯，拥兵十馀万，进围陇西。太守李相如反，与遂连和，共杀凉州刺史耿鄙。而鄙司马扶风马腾，亦拥兵反叛，又汉阳王国，自号“合众将军”，皆与韩遂合。共推王国为主，悉令领其众，寇掠三辅。五年，围陈仓。乃拜卓前将军，与左将军皇甫嵩击破之。韩遂等复共废王国，而劫故信都令汉阳阎忠，使督统诸部。忠耻为众所胁，感恚病死。遂等稍争权利，更相杀害，其诸部曲，并各分乖。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "六年，征卓为少府，不肯就，上书言“所将湟中义从及秦胡兵皆诣臣曰：牢直不毕，禀赐断绝，妻子饑冻。牵挽臣车，使不得行。羌胡敝肠狗态，臣不能禁止，辄将顺安慰，增异复上”朝廷不能制，颇以为虑。及灵帝{宀侵}疾，玺书拜卓为并州牧，令以兵属皇甫嵩。卓复上书言曰“臣既无老谋，又无壮事，天恩误加，掌戎十年。士卒大小相狎弥久，恋臣畜养之恩，为臣奋一旦之命。乞将之北州、效力边垂”于是驻兵河东，以观时变。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "及帝崩，大将军何进、司隶校尉袁绍谋诛阉宦，而太后不许，乃私呼卓将兵入朝，以胁太后。卓得召，即时就道。并上书曰“中常侍张让等窃幸承宠，浊乱海内。臣闻扬汤止沸，莫若去薪。溃痈虽痛，胜于内食。昔赵鞅兴晋阳之甲，以逐君侧之恶人。今臣辄鸣钟鼓如洛阳，请收让等，以清奸秽”卓未至而何进败，虎贲中郎将袁术乃烧南宫，欲讨宦官，而中常侍段珪等劫少帝及陈留王夜走小平津。卓远见火起，引兵急进，未明到城西，闻少帝在北芒，因往奉迎。帝见卓将兵卒至，恐怖涕泣。卓与言，不能辞对。与陈留王语，遂及祸乱之事。卓以王为贤，且为董太后所养，卓自以与太后同族，有废立意。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "初，卓之入也，步骑不过三千，自嫌兵少，恐不为远近所服，率四五日辄夜潜出军近营，明旦乃大陈旌鼓而还，以为西兵复至，洛中无知者。寻而何进及弟苗先所领部曲皆归于卓，卓又使吕布杀执金吾丁原而并其众，卓兵士大盛。乃讽朝廷策免司空刘弘而自代之。因集议废立。百僚大会，卓乃奋首而言曰“大者天地，其次君臣，所以为政。皇帝暗弱，不可以奉宗庙，为天下主。今欲依伊尹、霍光故事，更立陈留王，何如”公卿以下莫敢对。卓又抗言曰“昔霍光定策，延年按剑。有敢沮大议，皆以军法从之”坐者震动。尚书卢植独曰“昔太甲既立不明，昌邑罪过千馀，故有废立之事。今上富于春秋，行无失德，非前事之比也”卓大怒，罢坐。明日复集群僚于崇德前殿，遂胁太后，策废少帝。曰“皇帝在丧，无人子之心，威仪不类人君，今废为弘农王”乃立陈留王，是为献帝。又议太后趶迫永乐太后，至令忧死，逆妇姑之礼，无孝顺之节，迁于永安宫，遂以弑崩。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "卓迁太尉，领前将军事，加节传斧钺虎贲，更封郿侯。卓乃与司徒黄琬、司空杨彪，俱带鈇锧诣阙上书，追理陈蕃、窦武及诸党人，以从人望。于是悉复蕃等爵位，擢用子孙。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "寻进卓为相国，入朝不趋，剑履上殿。封母为池阳君，置令丞。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "是时，洛中贵戚室第相望，金帛财产，家家殷积。卓纵放兵士，突其庐舍，淫略妇女，剽虏资物，谓之“搜牢”。人情崩恐，不保朝夕。及何后葬，开文陵，卓悉取藏中珍物。又奸乱公主，妻略宫人，虐刑滥罚，睚眦必死，群僚内外莫能自固。卓尝遣军至阳城，时人会于社下，悉令就斩之，驾其车重，载其妇女，以头系车辕，歌呼而还。又坏五铢钱，更铸小钱，悉收洛阳及长安铜人、钟虚、飞廉、铜马之属，以充铸焉。故货贱物贵，谷石数万。又钱无轮郭文章，不便人用。时人以为秦始皇见长人于临兆，乃铸铜人。卓，监洮人也，而今毁之。虽成毁不同，凶暴相类焉。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "卓素闻天下同疾阉官诛杀忠良，及其在事，虽行无道，而犹忍性矫情，擢用群士。乃任吏部尚书汉阳周珌、侍中汝南伍琼、尚书郑公业、长史何颙等。以处士荀爽为司空。其染党锢者陈纪、韩融之徒，皆为列卿。幽滞之士，多所显拔。以尚书韩馥为冀州刺史，侍中刘岱为兖州刺史，陈留孔亻由为豫州刺史，颍川张咨为南阳太守。卓所亲爱，并不处显职，但将校而已。初平元年，馥等到官，与袁绍之徒十馀人，各兴义兵，同盟讨卓，而伍琼、周珌阴为内主。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "初，灵帝末，黄巾馀党郭太等复起西河白波谷，转寇太原，遂破河东，百姓流转三辅，号为“白波贼”，众十馀万。卓遣中郎将牛辅击之，不能却。又闻东方兵起，惧，乃鸩杀弘农王，欲徙都长安。会公卿议，太尉黄琬、司徒杨彪廷争不能得，而伍琼、周珌又固谏之。卓因大怒曰“卓初入朝，二子劝用善士，故相从，而诸君到官，举兵相图。此二君卖卓，卓何用相负”遂斩琼、珌。而彪、琬恐惧，诣卓谢曰“小人恋旧，非欲沮国事也，请以不及为罪”卓既杀琼、珌，旋亦悔之，故表彪、琬为光禄大夫。于是迁天子西都。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "初，长安遭赤眉之乱，宫室营寺焚灭无馀，是时唯有高庙、京兆府舍，遂便时幸焉。后移末央宫。于是尽徙洛阳人数百万口于长安，步骑驱蹙，更相蹈藉，饑饿寇掠，积尸盈路。卓自屯留毕圭苑中，悉烧宫庙官府居家，二百里内无复孑遗。又使吕布发诸帝陵，及公卿已下冢墓，收其珍宝。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "时，长沙太守孙坚亦率豫州诸群兵讨卓。卓先遣将徐荣、李蒙四出虏掠。荣遇坚于梁，与战、破坚，生禽颍川太守李旻、亨之。卓所得义兵士卒，皆以布缠裹，倒立于地，热膏灌杀之。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "时，河内太守王匡屯兵河阳津，将以图卓。卓遣疑兵挑战，而潜使锐卒从小平津过津北，破之，死者略尽。明年，孙坚收合散卒，进屯梁县之阳人。卓遣将胡轸、吕布攻之。布与轸不相能，军中自惊恐，士卒散乱。坚追击之，轸、布败走。卓遣将李傕诣坚求和，坚拒绝不受，进军大谷，距洛九十里。卓自出与坚战于诸陵墓间，卓败走，却屯黾池，聚兵于陕。坚进洛阳宣阳城门，更击吕布，布复破走。坚乃埽除宗庙，平塞诸陵，分兵出函谷关，至新安、黾池间，以卓后。卓谓长史刘艾曰“关东诸将数败矣，无能为也。唯孙坚小戆，诸将军宜慎之”乃使东中郎将董越屯黾池，中郎将段煨屯华阴，中郎将牛辅屯安邑，其馀中郎将、校尉布在诸县，以御山东。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "卓讽朝廷使光禄勋宣璠持节拜卓为太师，位在诸侯王上。乃引还长安。百官迎路拜揖，卓遂僭拟车服，乘金华青盖，爪画两轓，时人号“竿摩车”，言其服饰近天子也。以弟旻为左将军，封鄠侯，兄子璜为侍中、中军校尉，皆典兵事。于是宗族内外，并居列位。其子孙虽在髫龅龀，男皆封侯，女为邑君。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "数与百官置酒宴会，淫乐纵恣。乃结垒于长安城东以自居。又筑坞于郿，高厚七丈，号曰“万岁坞”。积谷为三十年储。自云“事成，雄据天下。不成、守此足以毕老”尝至郿行坞，公卿已下祖道于横门外。卓施帐幔饮设，诱降北地反者数百人，于坐中杀之。先断其舌，次斩手足，次凿其眼目，以镬煮之。未及得死，偃转杯案间。会者战慄，亡失匕箸，而卓饮食自若。诸将有言语蹉跌，便戮于前。又稍诛关中旧族，陷以叛逆。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "时，太史望气，言当有大臣戮死者。卓乃使人诬卫尉张温与袁术交通，遂笞温于市，杀之，以塞天变。前温出屯美阳，令卓与边章等战，无功，温召又不时应命，既到而辞对不逊。时孙坚为温参军，劝温陈兵斩之。温曰“卓有威名，方倚以西行”坚曰“明公亲帅王师，威振天下，何恃于卓而赖之乎。坚闻古之名将，杖钺临众，未有不断斩以示威武者也。故穰苴斩庄贾，魏绛戮杨干。今若纵之，自亏威重，后悔何及”温不能从，而卓犹怀忌恨，故及于难。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "温字伯慎，少有名誉，累登公卿，亦队与司徒王允共谋诛卓，事未及发而见害。越骑校尉汝南伍孚忿卓凶毒，志手刃之，乃朝服怀佩刀以见卓。孚语毕辞去，卓起送至阁，以手抚其背，孚因出刀刺之，不中。卓自奋得免，急呼左右执杀之，而大诟曰“虏欲反耶”孚大言曰“恨不得磔裂奸贼于都市，以谢天地”言未毕而毙。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "时，王允与吕布及仆射士孙瑞谋诛卓。有人书“吕”字于布上，负而行于市，歌曰“布乎”有告卓者，卓不悟。三年四月，帝疾新愈，大会未央殿。卓朝服升车，既而马惊墯泥，还入更衣。其少妻止之，卓不从，遂行。乃陈兵夹道，自垒及宫，左步右骑，屯卫周匝，令吕布等扞卫前后。王允乃与士孙瑞密表其事，使瑞自书诏以授布，令骑都尉李肃与布同心勇士十馀人，伪着卫士服于北掖门内以待卓。卓将至，马惊不行，怪惧欲还。吕布劝令进，遂入门。肃以戟刺之，卓衷甲不入，伤臂{惰土}车，顾大呼曰“吕布何在”布曰“有诏讨贼臣”卓大骂曰“庸狗敢如是邪”布应声持矛刺卓，趣兵斩之。主簿田仪及卓仓头前赴其尸，布又杀之。驰赍赦书，以令宫陛内外。士卒皆称万岁，百姓歌舞于道。长安中士女卖其珠玉衣装市酒肉相庆者，填满衔肆。使皇甫嵩攻卓弟旻于眉阝坞，杀得母妻男女，尽灭其族。乃尸卓于市。天时始热，卓素充肥，脂流于地。守尸吏然火置卓脐中，光明达曙，如是积日。诸袁门生又聚董氏之尸，焚灰扬之于路。坞中珍藏有金二三万斤，银八九万斤，锦绮缋縠纨素奇玩，积如丘山。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "初，卓以牛辅子婿，素所亲信，使以兵屯陕。辅分遣其校尉李傕、郭汜、张济将步骑数万，击破河南尹朱俊于中牟。因掠陈留、颍川诸县，杀略男女，所过无复遗类。吕布乃使李肃以诏命至陕讨辅等，辅等逆与肃战，肃败走弘农，布诛杀之。其后朱辅营中无故大惊，辅惧，乃赍金宝逾城走。左右利其货，斩辅，送首长安。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "傕、汜等以王允、吕布杀董卓，故忿怒并州人，并州人其在军者男女数百人，皆诛杀之。牛辅既败，众无所依，欲各散去。傕等恐，乃先遗使诣长安，求乞赦免。王允以为一岁不可再赦，不许之。傕等益怀忧惧，不知所为。武威人贾诩时在傕军，说之曰“闻长安中议欲尽诛凉州人，诸君若弃军单行，则一亭长能束君矣。不如相率而西，以攻长安，为董公报仇。事济，奉国家以正天下。若其不合，走未后也”傕等然之，各相谓曰“京师不赦我，我当以死决之。若攻长安克，则得天下矣。不克，则抄三辅妇女财物，西归乡里，尚可延命”众以为然，于是共结盟，率军数千，晨夜西行。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "王允闻之，乃遣卓故将胡轸、徐荣击之于新丰。荣战死，轸以众降。傕随道收兵，比至长安，已十馀万，与卓故部曲樊稠、李蒙等合，围长安。城峻不可攻，守之八日，吕布军有叟兵内反，引傕众得入。城溃，放兵虏掠，死者万馀人。杀卫尉种拂等。吕布战败出奔。王允奉天子保宣平城门楼上。于是大赦天下。李傕、郭汜、樊稠等皆为将军。遂围门楼，共表请司徒王允出，问“太师何罪”允穷蹙乃下，后数日见杀。傕等葬董卓于眉阝，并收董氏所焚尸之灰，合敛一棺而葬之。葬日，大风雨，霆震卓墓，流水入藏，漂其棺木。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "傕又迁车骑将军，开府，领司隶校尉，假节。汜后将军，稠右将军，张济为镇东将军，并封列侯。傕、汜、稠共秉朝政。济出屯弘农。以贾诩为左冯翊，欲侯之。诩曰“此救命之计，何功之有”固辞乃此。更以为尚书典选。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "明年夏，大雨昼夜二十馀日，漂没人庶，又风如冬时。帝使御史裴茂讯诏狱，原系者二百馀人。其中有为傕所枉系者，傕恐茂赦之，乃表奏茂擅出囚徒，疑有奸故，请收之。诏曰“灾异屡降，阴雨为害，使者衔命宣布恩泽，原解轻微，庶合天心。欲释冤结而复罪之乎。一切勿问”",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "初，卓之入关，要韩遂、马腾共谋山东。遂、腾见天下方乱，亦欲倚卓起兵。兴平元年，马腾从陇右来朝，进屯霸桥。时腾私有求于傕，不获而怒，遂与侍中马宇、右中郎将刘范、前凉州刺史种劭、中郎将杜禀合兵攻傕，连日不决。韩遂闻之，乃率众来欲和腾、傕，既而复与腾合。傕使兄子利共郭汜、樊稠与腾等战于长平观下。遂、腾败，斩首万馀级，种劭、刘范等皆死。遂、腾走还凉州，稠等又追之。韩遂使人语稠曰“天下反覆未可知，相与州里，今虽小违，要当大同，欲共一言”乃骈马交臂相加，笑语良久。军还，利告傕曰“樊、韩骈马笑语，不知其辞，而意爱甚密”于是傕、稠始相猜疑。犹加稠及郭汜开府，与三公合为六府，皆参选举。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "时，长安中盗贼不禁，白日虏掠，傕、汜、稠乃参分城内，各备其界，犹不能制，而其子弟纵横，侵暴百姓。是时，谷一斛五十万，豆、麦二十万，人相食啖，白骨委积，臭秽满路。帝使侍御史侯汶出太仓米豆为饑人作糜，经日而死者无降。帝疑赋恤有虚，乃亲于御前自加临检。既知不实，使侍中刘艾出让有司。于是尚书令以下皆诣省阁谢，奏收侯汶考实。诏曰“未忍致汶于理，可杖五十”自是后多得全济。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "明年春，傕因会刺杀樊稠于坐，由是诸将各相疑异，傕、汜遂复理兵相攻。安西将军杨定者，故卓部曲将也。惧傕忍害，乃与汜合谋迎天子幸其营。傕知其计，即使兄子暹将数千人围宫。以车三乘迎子、皇后，太尉杨彪谓暹曰“古今帝王，无在人臣家者。诸君举事，当上顺天心，奈何如是”暹曰“将军计决矣”帝于是遂幸傕营，彪等皆徒从。乱兵入殿。掠宫人什物，傕又徙御府金帛乘舆器服，而放火烧宫殿宫府居人悉尽。帝使杨彪与司空张喜等十馀人和傕、汜，汜不从，遂质留公卿。彪谓汜曰“将军达人间事，奈何君臣分争，一人劫天子，一人质公卿，此可行邪”汜怒，欲手刃彪。彪曰“卿尚不奉国家，吾岂求生邪”左右多谏，汜乃止。遂引兵攻傕，矢及帝前，又贯傕耳。傕将杨奉本白波贼帅，乃将兵救傕，于是汜众乃退。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "是日，傕复移帝幸其北坞，唯皇后、宋贵人俱。傕使校尉监门，隔绝内外。寻复欲徙帝于池阳黄白城，君臣惶惧。司徒赵温深解譬之，乃止。诏遣谒者仆射皇甫郦和傕、汜。郦先譬汜，汜即从命。又诣傕，傕不听。曰“郭多，盗马虏耳，何敢欲与我同邪。必诛之。君观我方略士众，足办郭多不。多又劫质公卿。所为如是，而君苟欲左右之邪”汜一名多。郦曰“今汜质公卿，而将军胁主，谁轻重乎”傕怒，呵遣郦，因令虎贲王昌追杀之。昌伪不及，郦得以免。傕乃自为大司马。与郭汜相攻连月，死者以万数。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "张济自陕来和解二人，仍欲迁帝权幸弘农。帝亦思旧京，因遣使郭请傕求东归，十反乃许。车驾即日发迈。李傕出屯曹阳。以张济为骠骑将军，复还屯陕。迁郭汜车骑将军，杨定后将军，杨奉兴义将军。又以故牛辅部曲董承为发集将军。汜等并侍送乘舆。汜遂复欲胁帝幸眉阝，定、奉、承不听。汜恐变生，乃弃军还就李傕。车驾进至华阴。宁辑将军段煨乃具服御及公卿以下资储，请帝幸其营。初，杨定与煨有隙，遂诬煨欲反，乃攻其营，十馀日不下。而精犹奉给御膳，禀赡百官，终无二意。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "李傕、郭汜既悔令天子东，乃来救段煨，因欲劫帝而西。杨定为汜所遮，亡奔荆州。而张济与杨奉、董承不相平，乃反合傕、汜，共追乘舆，大战于弘农东涧。承、奉军败，百官士卒死者不可胜数，皆弃其妇女辎重，御物符策典籍，略无所遗。射声校尉沮俊被创坠马。李傕谓左右曰“尚可活不”俊骂之曰“汝等凶逆，逼迫天子，乱臣贼子，未有如汝者”傕使杀之。天子遂露次曹阳。承、奉乃谲傕等与连和，而密遣间使至河东，招故白波帅李乐、韩暹、胡才及南匈奴右贤王去卑，并率其众数千骑来，与承、奉共击傕等，大破之，斩首数千级，乘舆乃得进。董承、李乐拥卫左右，胡才、杨奉、韩暹、去卑为后距。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "傕等复来战，奉等大败，死者甚于东涧。自东涧兵相连缀四十里中，方得至陕，乃结营自守。时残破之馀，虎贲羽林不满百人，皆有离心。承、奉等夜乃潜议过河，使李乐先度具舟舡，举火为应。帝步出营，临河欲济，岸高十馀丈，乃以绢缒而下。馀人或匍匐岸侧，或从上自投，死亡伤残，不复相知。争赴舡者，不可禁制，董承以戈击披之，断手指于舟中者可掬。同济唯皇后、宋贵人、杨彪、董承及后父执金吾伏完等数十人。其宫女皆为傕兵所掠夺，冻溺死者甚众。既到大阳，止于人家，然后幸李东营。百官饑饿，河内太守张杨使数千人负米贡饷。帝乃御牛车，因都安邑。河东太守王邑奉献绵帛，悉赋公卿以下。封邑为列侯，拜胡才征东将军，张、杨为安国将军，皆假节、开府。其垒壁群竖，竞求拜职，刻印不给，至乃以锥画之。或赍酒肉就天子燕饮。又遣太仆韩融至弘农，与傕、汜等连和。傕乃放遣公卿百官，颇归宫人妇女，及乘舆器服。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "初，帝入关，三辅户口尚数十万，自傕、汜相攻，天子东归后，长安城空四十馀日，强者四散，蠃者相食，二三年间，关中无复人迹。建安元年春，诸将争权，韩暹遂攻董承，承奔张杨，杨乃使承先缮修洛宫。七月，帝还至洛阳，幸杨安殿。张杨以为己功，故因以“杨”名殿。乃谓诸将曰“天子当与天下共之，朝廷自有公卿大臣，杨当出扞外难，何事京师”遂还野王。杨奉亦出屯梁。乃以张杨为大司马，杨奉为车骑将军，韩暹为大将军，领司隶校尉，皆假节钺。暹与董承并留宿卫。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "暹矜功盗睢，干乱政事，董承患之，潜召兖州牧曹操。操乃诣阙贡献，禀公卿以下，因奏韩暹、张杨之罪。暹惧诛，单骑奔杨奉。帝以暹、杨有翼车驾之功，诏一切勿问。于是封卫将军董承、辅国将军伏完等十馀人为列侯，赠沮俊为弘农太守。曹操以洛阳残荒，遂移帝幸许。杨奉、韩暹欲要遮车驾，不及，曹操击之，奉、暹奔袁术，遂纵暴杨、徐间。明年，左将军刘备诱奉斩之。暹惧，走还并州，道为人所杀。胡才、李乐留河东，才为怨家所害，乐自病死。张济饑饿，出至南阳，攻穰，战死。郭汜为其将伍习所杀。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "三年，使谒者仆射裴茂诏关中诸将段煨等讨李傕，夷三族。以段煨为安南将军，封閺乡侯。四年，张杨为将杨丑所杀。以董承为车骑将军，开府。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "自都许之后，权归曹氏，天子总己，百官备员而已。帝忌操专逼，乃密诏董承，使结天下义士共诛之。承遂与刘备同谋，未发，会备出征，承更与偏将军王服、长水校尉种辑、议郎吴硕结谋。事泄，承、服、辑、硕皆为操所诛。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "韩遂与马腾自还凉州，更相战争，乃下陇据关中。操方事河北，虑其乘间为乱，七年，乃拜腾征南将军，遂征西将军，并开府。后征段煨为大鸿胪，病卒。复征马腾为卫尉，封槐里侯。腾乃应召，而留子超领其部典。十六年，超与韩遂举关中背曹操，操击破之，遂、超败走，腾坐夷三族。超攻杀凉州刺史韦康，复据陇右。十九年，天水人杨阜破超，超奔汉中，降刘备。韩遂走金城羌中，为其帐下所杀。初，陇西人宗建在枹罕，自称“河首平汉王，署置百官三十许年。曹操因遣夏侯渊击建，斩之，凉州番平。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "论曰：董卓初以虓虎阚为情，因遭崩剥之势，故得蹈藉彝伦，毁裂畿服。夫以刳肝斫趾之性，则群生不足以厌其快，然犹折意缙绅，迟疑陵夺，尚有盗窃之道焉。及残寇乘之，倒山倾海，昆冈之火，自兹而焚，《版》、《荡》之篇，于焉而极。呜呼，人之生也难矣。天地之不仁甚矣。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十二·董卓列传第六十二",
    "text": "赞曰：百六有会，《过》、《剥》成灾。董卓滔天，干逆三才。方夏崩沸，皇京烟埃。无礼虽及，馀祲遂广。矢延王辂，后缠魏象。区服倾回，人神波荡。",
    "chapter_url": "https://duguoxue.com/ershisishi/3386.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "刘虞字伯安，东海郯人也。祖父嘉，光禄勋。虞初举孝廉，稍迁幽州刺史，民夷感其德化，自鲜卑、乌桓、夫馀、秽貊之辈，皆随时朝贡，无敢扰边者，百姓歌悦之。公事去官。中平初，黄巾作乱，攻破冀州诸郡，拜虞甘陵相，绥抚荒馀，以蔬俭率下。迁宗正。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "后车骑将军张温讨贼边章等，发幽州乌桓三千突骑，而牢禀逋悬，皆叛还本国。前中山相张纯私谓前太山太守张举曰“今乌桓既畔，皆愿为乱，凉州贼起，朝廷不能禁。又洛阳人妻生子两头，此汉祚衰尽，天下有两主之征也。子若与吾共率乌桓之众以起兵，庶几可定大业”举因然之。四年，纯等遂与乌桓大人共连盟，攻蓟下，燔烧城郭，虏略百姓，杀护乌桓校尉箕稠、右北平太守刘政、辽东太守阳终等，众至十馀万，屯肥如。举称“天子”，纯称“弥天将军安定王”，移书州郡，云举当代汉，告天子避位，敕公卿奉迎。纯又使乌桓峭王等步骑五万，入青、冀二州，攻破清河、平原，杀害吏民。朝廷虞威信素著。恩积北方，明年，复拜幽州牧。虞到蓟，罢省屯兵，务广恩信。遣使告峭王等以朝恩宽弘，开许善路。又设赏购举、纯。举、纯走出塞，馀皆降散。纯为其客王政所杀，送首诣虞。灵帝遣使者就拜太尉，封容丘侯。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "及董卓秉政，遣使者授虞大司马，进封襄贲侯。初平元年，复征代袁隗为太傅。道路隔塞，王命竟不得达。旧幽部应接荒外，资费甚广，岁常割青、冀赋调二亿有馀，以给足之。时处处断绝，委输不至，而虞务存宽政，劝督农植，开上谷胡市之利，通渔阳盐铁之饶，民悦年登，谷石三十。青、徐士庶避黄巾之难归虞者百馀万口，皆收视温恤，为安立生业，流民皆忘其迁徙。虞虽为上公，天性节约，敝衣绳履，食无兼肉，远近豪俊夙僭奢者，莫不改操而归心焉。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "初，诏令公孙瓒讨乌桓，受虞节度。瓒但务会徒众以自强大，而纵任部曲，颇侵扰百姓，而虞为政仁爱，念利民物，由是与瓒渐不相平。二年，冀州刺史韩馥、勃海太守袁绍及山东诸将议，以朝廷幼冲，逼于董卓，远隔关塞，不知存否，以虞宗室长者，欲立为主。乃遣故乐浪太守张岐等赍议，上虞尊号。虞见岐等，厉色叱之曰“今天下崩乱，主上蒙尘。吾被重恩，未能清雪国耻。诸君各据州郡，宜共戮力，尽心王室，而反造逆谋，以相垢误邪”固拒之。馥等又请虞领尚书事，承制封拜，复不听。遂收斩使人。于是选掾右北平田畴、从事鲜于银蒙险间行，奉使长安。献帝既思东归，见畴等大悦。时，虞子和为侍中，因此遣和潜从武关出，告虞将兵来迎。道由南阳，后将军袁术闻其状，遂质和，使报虞遣兵俱西。虞乃使数千骑就和奉迎天子，而术竟不遣之。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "初，公孙瓒知术诈，固止虞遣兵，虞不从，瓒乃阴劝术执和，使夺其兵，自是与瓒仇怨益深。和寻得逃术还北，复为袁绍所留。瓒既累为绍所败，而犹攻之不已，虞患其默武，且虑得志不可复制，固不许行，而稍节其禀假。瓒怒，屡违节度，又复侵犯百姓。虞所赉赏典当胡夷，瓒数抄夺之。积不能禁，乃遣驿使奉章陈其暴掠之罪，瓒亦上虞禀粮不周，二奏交驰，互相非毁，朝廷依违而已。瓒乃筑京于蓟城以备虞。虞数请瓒，辄称病不应。虞乃密谋讨之，以告东曹掾右北平魏攸。攸曰“今天下引领，以公为归，谋臣爪牙，不可无也。瓒文武才力足恃，虽有小恶，固宜容忍”虞乃止。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "顷之攸卒，而积忿不已。四年冬，遂自率诸屯兵从合十万人以攻瓒。将行，从事代郡程绪免胄而前曰“公孙瓒虽有过恶，而罪名未正。明公不先告晓使得改行，而兵起萧墙，非国之利。加胜败难保，不如驻兵，以武临之，瓒必悔祸谢罪，所谓不战而服人者也”虞以绪临事沮议，遂斩之以徇。戒军士曰“无伤馀人，杀一伯珪而已”时，州从事公孙纪者，瓒以同姓厚待遇之。纪知虞谋而夜告瓒。瓒时部曲放散在外，仓卒自惧不免，乃掘东城欲走。虞兵不习战，又爱人庐舍，敕不听焚烧，急攻围不下。瓒乃简募锐士数百人，因风纵火，直冲突之。虞遂大败，与官属北奔居庸县。瓒追攻之，三日城陷，遂执虞并妻、子还蓟，犹使领州文书。会天子遣使者段训增虞封邑，督六州事。拜瓒前将军，封易侯，假节督幽、并、青、冀。瓒乃诬虞前与袁绍等欲称尊号，胁训斩虞于蓟市。先坐而咒曰“若虞应为天子者，天当风雨以相救”时，旱势炎盛，遂斩焉。传首京师，故吏尾敦于路劫虞首归葬之。瓒乃上训为幽州刺史。虞以恩厚得众，怀被北州，百姓流旧，莫不痛惜焉。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "初，虞以俭素为操，冠敝不改，乃就补其穿。及遇害，瓒兵搜其内，而妻妾服罗纨，盛绮饰，时人以此疑之。和后从袁绍报瓒云。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "公孙瓒字伯珪，辽西令支人也。家世二千石。瓒以母贱，遂为郡小吏。为人美姿貌，大音声，言事辩慧。太守奇其才，以女妻之。后从涿郡卢植学于缑氏山中，略见书传。举上计吏。太守刘君坐事槛车征，官法不听吏下亲近，瓒乃改容服，诈称侍卒，身执徒养，御车到洛阳。太守当徙日南，瓒具豚酒于北芒上，祭辞先人，酹觞祝曰“昔为人子，今为人臣，当诣日南。日南多瘴气，恐或不还，便当长辞坟茔”慷慨悲泣，再拜而去，观者莫不叹息。既行，于道得赦。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "瓒还郡，举孝廉，除辽东属国长史。尝从数十骑出行塞下，卒逢鲜卑数百骑。瓒乃退人空亭，约其从者曰“今不奔之，则死尽矣”乃自持两刃矛，驰出冲贼，杀伤数十人，瓒左右亦亡其半，遂得免。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "中平中，以瓒督乌桓突骑，车骑将军张温讨凉州贼。会乌桓反畔，与贼张纯等攻击蓟中，瓒率所领追讨纯等有功，迁骑都尉。张纯复与叛胡丘力居等寇渔阳、河间、勃海，入平原，多所杀略。瓒追击战于属国石门，虏遂大败，弃妻子逾塞走，悉得其所略男女。瓒深入无继，反为丘力居等所围于辽西管子城，二百馀日，粮尽食马，马尽煮弩楯，力战不敌，乃与士卒辞诀，各分散还。时多雨雪，队坑死者十五六，虏亦饑困，远走柳城。诏拜瓒降虏校尉，封都亭侯，复兼领属国长史。职统戎马，连接边寇。每闻有警，瓒辄厉色愤怒，如赴仇敌，望尘奔逐，或继之以夜战。虏识瓒声，惮其勇，莫敢抗犯。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "瓒常与善射之士数十人，皆乘白马，以为左右翼，自号“白马义从”。乌桓更相告语，避白马长史。乃画作瓒形，驰骑射之，中者咸称万岁。虏自此之后，遂远窜塞外。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "瓒志埽灭乌桓，而刘虞欲以恩信招降，由是与虞相忤。初平二年，青、徐黄巾三十万众入勃海界，欲与黑山合。瓒率步骑二万人，逆击于东光南，大破之，斩首三万馀级。贼弃其车重数万两，奔走度河。瓒因其半济薄之，贼复大破，死者数万，流血丹水，收得生口七万馀人，车甲财物不可胜算，威名大震。拜奋武将军，封蓟侯。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "瓒既谏刘虞遣兵就袁术，而惧术知怨之，乃使从弟越将千馀骑诣术自结。术遣越随其将孙坚，击袁绍将周昕，越为流矢所中死。瓒因此怒绍，遂出军屯槃河，将以报绍。乃上疏曰：",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "臣闻皇羲已来，君臣道著，张礼以导人，设刑以禁暴。今车骑将军袁绍，托承先轨，爵任崇厚，而性本淫乱，情行浮薄。昔为司隶，值国多难，太后承摄，何氏辅朝。绍不能举直措枉，而专为邪媚，招来不轨，疑误社稷，至令丁原焚烧孟津，董卓造为乱始。绍罪一也。卓既无礼，帝主见质。绍不能开设权谋，以济君父，而弃置节传，迸窜逃亡。忝辱爵命，背违人主，绍罪二也。绍为勃海，当攻董卓，而默选戎马，不告父兄，至使太傅一门，累然同毙。不仁不孝，绍罪三也。绍既兴兵，涉历二载，不恤国难，广自封植，乃多引资粮，专为不急，割刻无方，考责百姓，其为痛怨，莫不咨嗟。绍罪四也。逼迫韩馥，窃夺其州，矫刻金玉，以为印玺，每有所下，辄皂囊施检，文称诏书。昔亡新僭侈，渐以即真。观绍所拟，将必阶乱。绍罪五也。绍令星工伺望祥妖，赂遗财货，与共饮食，克会期日，攻抄郡县。此岂大臣所当施为。绍罪六也。绍与故虎牙都尉刘勋，首共造兵，勋降服张杨，累有功效，而以小忿枉加酷害。信用谗慝，济其无道，绍罪七也。故上谷太守高焉、故甘陵相姚贡，绍以贪惏，横责其钱，钱不备毕，二人并命。绍罪八也。《春秋》之义，子以母贵。绍母亲为傅婢，地实微贱，据职高重，享福丰隆。有苟进之志，无虚退之心，绍罪九也。又长沙太守孙坚，前领豫州刺史，遂能驱走董卓，埽除陵庙，忠勤王室，其功莫大。绍遣小将盗居其位，断绝坚粮，不得深入，使董卓久不服诛。绍罪十也。昔姬周政弱，王道陵迟，天子迁徙，诸侯背叛，故齐桓立柯亭之盟，晋文为践土之会，伐荆楚以致菁茅，诛曹、卫以章无礼。臣虽阘茸，名非先贤，蒙被朝恩，负荷重任，职在鈇钺，奉辞伐罪，辄与诸将州郡共讨绍等。若大事克捷，罪人斯得，庶续桓文忠诚之效。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "遂举兵攻绍，于是冀州诸城悉畔从瓒。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "绍惧，乃以所佩勃海太守印绶授瓒从弟范，遣之郡，欲以相结。而范遂背绍，领勃海兵以助瓒。瓒乃自署其将帅为青、冀、兖三州刺史，又悉置郡县守令，与绍大战于界桥。瓒军败还蓟。绍遣将崔巨业将兵数万攻围故安，不下，退军南还。瓒将步骑三万人追击于巨马水，大破其众，死者七八千人。乘胜而南，攻下郡县，遂至平原，乃遣其青州刺史田揩据有齐地。绍复遣兵数万与揩连战二年，粮食并尽，士卒疲困，互掠百姓，野无青草。绍乃遣子谭为青州刺史，揩与战，败退还。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "是岁，瓒破禽刘虞，尽有幽州之地，猛志益盛。前此有童谣言“燕南垂，赵北际，中央不合大如砺，唯有此中可避世”瓒自以为易地当之，遂徙镇焉。乃盛修营垒，楼观数十，临易河，通辽海。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "刘虞从事渔阳鲜于辅等，合率州兵，欲共报瓒。辅以燕国阎柔素有恩信，推为乌桓司马。柔招诱胡汉数万人，与瓒所置渔阳太守邹丹战于潞北，斩丹等四千馀级。乌桓峭王感虞恩德，率种人及鲜卑七千馀骑，共辅南迎虞子和，与袁绍将麹义合兵十万，共攻瓒。兴平二年，破瓒于鲍丘，斩首二万馀级。瓒遂保易京，开置屯田，稍得自支。相持岁馀，麹义军粮尽，士卒饑困，馀众数千人退走。瓒徼破之，尽得其车重。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "是时，旱、蝗，谷贵，民相食。瓒恃其才力，不恤百姓，记过忘善，睚眦必报，州里善士名在其右者，必以法害之。常言“衣冠皆自以职分富贵，不谢人惠”故所宠爱，类多商贩庸儿。所在侵暴，自姓怨之。于是代郡、广阳、上谷、右北平各杀瓒所置长吏，复与辅、和兵合。瓒虑有非常，乃居于高京，以铁为门。斥去左右，男人七岁以上不得入易门。专侍姬妾，其文簿书记皆汲而上之。令妇人习为大言声，使闻数百步，以传宣教令。疏远宾客，无所亲信，故谋臣猛将，稍有乖散。自此之后，希复攻战。或问其故。瓒曰“我昔驱畔胡于塞表，埽黄巾于孟津，当此之时，谓天下指麾可定。至于今日，兵革方始，观此非我所决，不如休兵力耕，以救凶年。兵法百楼不攻。今吾诸营楼樐千里，积谷三百万斛，食此足以待天下之变”",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "建安三年，袁绍复大攻瓒。瓒遣子续请救于黑山诸帅，而欲自将突骑直出，傍西山以断绍后。长史关靖谏曰“今将军将士，莫不怀瓦解之心，所以犹能相守者，顾恋其老小，而恃将军为主故耳。坚守旷日，或可使绍自退。若舍之而出，后无镇重，易京之危，可立而待也”瓒乃止。绍渐相攻逼，瓒众日蹙，乃却，筑三重营以自固。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "四年春，黑山贼帅张燕与续率兵十万，三道来救瓒。未及至，瓒乃密使行人赍书告续曰“昔周末丧乱，僵尸蔽地，以意而推，犹为否也。不图今日亲当其锋。袁氏之攻，状若鬼神，梯冲舞吾楼上，鼓角鸣于地中，日穷月急，不遑启处，鸟厄归人，滀水陵高，汝当碎首于张燕，驰骤以告急。父子天性，不言而动。且厉五千铁骑于北隰之中，起火为应，吾当自内出，奋扬威武，决命于斯。不然，吾亡之后，天下虽广，不容汝足矣”绍候得其书，如期举火，瓒以为救至，遂便出战。绍设伏，瓒遂大败，复还保中小城。自计必无全，乃悉缢其姊妹妻子，然后引火自焚。绍兵趣登台斩之。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "关靖见瓒败，叹恨曰“前若不止将军自行，未必不济。吾闻君子陷人于危，必同其难，岂可以独生乎”乃策马赴绍军而死。续为屠各所杀。田揩与袁绍战死。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "鲜于辅将其众归曹操，操以辅为度辽将军，封都亭侯。阎柔将部曲从曹操击乌桓，拜护乌桓校尉，封关内侯。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "张燕既为绍所败，人众稍散。曹操将定冀州，乃率众诣邺降，拜平北将军，封安国亭侯。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "论曰：自帝室王公之胃，皆生长脂腴，不知稼穑，其能厉行饬身，卓然不群者，或未闻焉。刘虞守道慕名，以忠厚自牧。美哉乎，季汉之名宗子也。若虞、瓒无间，同情共力，纠人完聚，稸保燕、蓟之饶，缮兵昭武，以临群雄之隙，舍诸天运，征乎人文，则古之休烈，何远之有。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "陶谦字恭祖，丹阳人也。少为诸生，仕州郡，四迁为车骑将军张温司马，西讨边章。会徐州黄巾起，以谦为徐州刺史，击黄巾，大破走之，境内晏然。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "时，董卓虽诛，而李傕、郭汜作乱关中。是时，四方断绝，谦每遣使间行，奉贡西京。诏迁为徐州牧，加安东将军，封溧阳侯。是时，徐方百姓殷盛，谷实甚丰，流民多归之。而谦信用非所，刑政不理，别驾从事赵昱，知名士也，而以忠直见疏，出为广陵太守。曹宏等谗慝小人，谦甚亲任之，良善多被其害。由斯渐乱。下邳阙宣自称“天子”，谦始与合从，后遂杀之而并其众。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "初，曹操父嵩避难琅邪，时谦别将守阴平，士卒利嵩财宝，遂袭杀之。初平四年，曹操击谦，破彭城傅阳。谦退保郯，操攻之不能克，乃还。过拔取虑、雎陵、夏丘，皆屠之。凡杀男女数十万人，鸡犬无馀，泗水为之不流，自是五县城保，无复行迹。初三辅遭李傕乱，百姓流移依谦者皆歼。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "兴平元年，曹操复击谦，略定琅邪、东海诸县，谦惧不免，欲走归丹阳。会张邈迎吕布据兖州，操还击布。是岁，谦病死。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "初，同郡人笮融，聚众数百，往依于谦，谦使督广陵、下邳、彭城运粮。遂断三郡委输，大起浮屠寺。上累金盘，下为重楼，又堂阁周回，可容三千许人，作黄金涂像，衣以锦彩。每浴佛，辄多设饮饭，布席于路，其有就食及观者且万馀人。及曹操击谦，徐方不安。融乃将男女万口、马三千匹走广陵。广陵太守赵昱待以宾礼。融利广陵资货，遂乘酒酣杀昱，放兵大掠，因以过江，南奔豫章，杀郡守朱皓，入据其城。后为杨州刺史刘繇所破，走入山中，为人所杀。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "昱字元达，琅邪人。清己疾恶，潜志好学，虽亲友希得见之。为人耳不邪听，目不妄视。太仆种拂举为方正。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十三·刘虞公孙瓒陶谦列传第六十三",
    "text": "赞曰：襄贲励德，维城燕北。仁能洽下，忠以卫国。伯珪疏犷，武才趫猛。虞好无终，绍势难并。徐方歼耗，实谦为梗。",
    "chapter_url": "https://duguoxue.com/ershisishi/3387.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "袁绍字本初，汝南阳人，司徒汤之孙。父成，五官中郎将，壮健好交结，大将军梁冀以下莫不善之。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍少为郎，除濮阳长，遭母忧去官。三年礼竟，追感幼孤，又行父服。服阕，徙居洛阳。绍有姿貌威容，爱士养名。既累世台司，宾客所归，加倾心折节，莫不争赴其庭，士无贵贱，与之抗礼，辎軿柴毂，填接街陌。内官皆恶之。中常侍赵忠言于省内曰“袁本初坐作声价，好养死士，不知此儿终欲何作”叔父太傅隗闻而呼绍，以忠言责之，绍终不改。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "后辟大将军何进掾，为侍御史、虎贲中郎将。中平五年，初置西园八校尉，以绍为佐军校尉。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "灵帝崩，绍劝何进征董卓等众军，胁太后诛诸宦官，转绍司隶校尉。语已见《何进传》。及卓将兵至，骑都尉太山鲍信说绍曰“董卓拥制强兵，将有异志，今不早图，必为所制。及其新至疲劳，袭之可禽也”绍畏卓，不敢发。顷之，卓议欲废立，谓绍曰“天下之主，宜得贤明，每念灵帝，令人愤毒。董侯似可，今当立之”绍曰“今上富于春秋，未有不善宣于天下。若公违礼任情，废嫡立庶，恐众议未安”卓案剑吆绍曰“竖子敢然。天下之事，岂不在我。我欲为之，谁敢不从”绍诡对曰“此国之大事，请出与太傅议之”。卓复言“刘氏种不足复遗”绍勃然曰“天下健者，岂惟董公”横刀长揖径出。悬节于上东门，而奔冀州。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "董卓购募求绍。时，侍中周珌、城门校尉伍琼为卓所信待，琼等阴为绍说卓曰“夫废立大事，非常人所及。袁绍不达大体，恐惧出奔，非有它志。今急购之，势必为变。袁氏树恩四世，门生故吏遍于天下，若收豪杰以聚徒众，英雄因之而起，则山东非公之有也。不如赦之，拜一郡守，绍喜于免罪，必无患矣”卓以为然，乃遣授绍勃海太守，封邟乡侯。绍犹称兼司隶。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "初平元年，绍遂以勃海起兵，与从弟后将军术、冀州牧韩馥、豫州刺史孔亻由、兖州刺史刘岱、陈留太守张邈、广陵太守张超、河内太守王匡、山阳太守袁遗、东郡太守桥瑁、济北相鲍信等同时俱起，众各数万，以讨卓为名。绍与王匡屯河内，亻由屯颍川，馥屯邺，馀军咸屯酸枣，约盟，遥推绍为盟主。绍自号车骑将军，领司隶校尉。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "董卓闻绍起山东，乃诛绍叔父隗，及宗族在京师者，尽灭之。卓乃遣大鸿胪韩融、少府阴循、执金吾胡母班、将作大匠吴循、越骑校尉王瑰譬解绍等诸军。绍使王匡杀班、瑰、吴循等，袁术亦执杀阴循，惟韩融以名德免。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "是时，豪杰既多附招，且感其家祸，人思为报，州郡蜂起，莫不以袁氏为名。韩馥见人情归绍。忌其得众，恐将图己，常遣从事守绍门，不听发兵。桥瑁乃诈作三公移书，传驿州郡，说董卓罪恶，天子危逼，企望义兵，以释国难。馥于是方听绍举兵。乃谋于众曰“助袁氏乎。助董氏乎”治中刘惠勃然曰“兴兵为国，安问袁。董”馥意犹深疑于绍，每贬节军粮，欲使离散。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "明年，馥将麹义反畔，馥与战失利。绍既恨馥，乃与义相结。绍客逢纪谓绍曰“夫举大事，非据一州，无以自立。今冀部强实，而韩馥庸才，可密要公孙瓒将兵南下，馥闻必骇惧。并遣辩士为陈祸福，馥迫于仓卒，必可因据其位”绍然之，益亲纪，即以书与瓒。瓒遂引兵而至，外托讨董卓，而阴谋袭馥。绍乃使外甥陈留高幹及颍川荀谌等说馥曰“公孙瓒乘胜来南，而诸郡应之。袁车骑引军东向，其意未可量也。窃为将军危之”馥惧，曰“然则为之奈何”谌曰“君自料宽仁容众，为天下所附，孰与袁氏”馥曰“不如也”“临危吐决，智勇迈于人，又孰与袁氏”馥曰“不如也”“世布恩德，天下家受其惠，又孰与袁氏”馥曰“不如也”谌曰“勃海虽郡，其实州也。今将军资三不如之势，久处其上，袁氏一时之杰，必不为将军下也。且公孙提燕、代之卒，其锋不可当。夫冀州天下之重资，若两军并力，兵交城下，危亡可立而待也。夫袁氏将军之旧，且为同盟。当今之计，莫若举冀州以让袁氏，必厚德将军，公孙瓒不能复与之争矣。是将军有让贤之名，而身安于太山也。愿勿有疑”",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "馥素性恇怯，因然其计。馥长史耿武、别驾闵纯、骑都尉沮授闻而谏曰“冀州虽鄙，带甲百万，谷支十年。袁绍孤客穷军，仰我鼻息，譬如婴儿在股掌之上，绝其哺乳，立可饿杀。奈何欲以州与之”馥曰“吾衣氏故吏，且才不如本初。度德而让，古人所贵，诸君独何病焉”先是，馥从事赵浮、程涣将强弩万人屯孟津，闻之，率兵驰还，请以拒绍，馥又不听。乃避位，出居中常侍赵忠故舍，遣子送印绶以让绍。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍遂领冀州牧，承制以馥为奋威将军，而无所将御。引沮授为别驾，因谓授曰“今贼臣作乱，朝廷迁移，吾历世受宠，志竭力命，兴复汉室。然齐桓非夷吾不能成霸，句践非范蠡无以存国。今欲与卿戮力同心，共安社稷，将何以匡济之乎”授进曰“将军弱冠登朝，播名海内。值为立之际，忠义奋发，单骑出奔，董卓怀惧，济河而北，勃海稽服。拥一郡之卒，撮冀州之众，威陵河朔，名重天下。若举军东向，则黄巾可埽。还讨黑山，则张燕可灭。回师北首，则公孙必禽。震胁戎狄，则匈奴立定。横大河之北，合四州之地，收英雄之士，拥百万之众，迎大驾于长安，复宗庙于洛邑，号令天下，诛讨未服。以此争锋，谁能御之。比及数年，其功不难”绍喜曰“此吾心也”即表授为奋武将军，使监护诸将。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "魏郡审配、钜鹿田丰，并以正直不得志于韩馥。绍乃以丰为别驾，配为治中，甚见器任。馥自怀猜惧，辞绍索去，往依张邈。后绍遣使诣邈，有所计议，因共耳语。馥时在坐，谓见图谋，无何，如厕自杀。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "其冬，公孙瓒大破黄巾，还屯槃河，威震河北，冀州诸城无不望风响应。绍乃自击之。瓒兵三万，列为方阵，分突骑万匹，翼军左右，其锋甚锐。绍先令麹义领精兵八百，强弩千张，以为前登。瓒轻其兵少，纵骑腾之，义兵伏楯下，一时同发，瓒军大败，斩其所置冀州刺史严纲，获甲首千馀级。麹义追至界桥，瓒敛兵还战，义复破之，遂到瓒营，拔其牙门，馀众皆走。绍在后十数里，闻瓒已破，发鞍息马，唯卫帐下强弩数十张，大戟士百许人。瓒散兵二千馀骑卒至，围绍数重，射矢雨下。田丰扶绍，使却入空垣。绍脱兜鍪抵地，曰“大丈夫当前斗死，而反逃垣墙间邪”促使诸弩竞发，多伤瓒骑。众不知是绍，颇稍引却。会麹义来迎，骑乃散退。三年，瓒又遣兵至龙凑挑战，绍复击破之。瓒遂还幽州，不敢复出。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "四年初，天子遣太仆赵岐和解关东，使各罢兵。瓒因此以书譬绍曰“赵太仆以周、邵之德，衔命来征，宣扬朝恩，示以和睦，旷若开云见日，何喜如之。昔贾复、寇恂争相危害，遇世祖解纷，遂同舆并出。衅难既释，时人美之。自惟边鄙，得与将军共同斯好，此诚将军之眷，而瓒之愿也”绍于是引军南还。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "三月上已，大会宾徒于薄落津。闻魏郡兵反，与黑山贼干毒等数万人共覆邺城，杀郡守。坐中客家在邺者，皆忧怖失色，或起而啼泣，绍容貌自若，不敢常度。贼有陶升者，自号“平汉将军”，独反诸贼，将部众逾西城入，闭府门，具车重，载绍家及诸衣冠在州内者，身自扞卫，送到斥丘。绍还，因屯斥丘，以陶升为建义中郎将。六月，绍乃出军，入朝歌鹿肠山苍岩谷口，讨干毒。围攻五日，破之，斩毒及其众万馀级。绍遂寻山北行，进击诸贼左髭丈八等，皆斩之，又击刘石、青牛角、黄龙、左校、郭大贤、李大目、于氐根等，复斩数万级，皆屠其屯壁。遂与黑山贼张燕及四营屠各、雁门乌桓战于常山。燕精兵数万，骑数千匹，连战十馀日，燕兵死伤虽多，绍军亦疲，遂各退。麹义自恃有功，骄纵不轨，绍召杀之，而并其众。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "兴平二年，拜绍右将军。其冬，车驾为李傕等所追于曹阳，沮授说绍曰“将军累叶台辅，世济忠义。今朝廷播越，宗庙残毁，观诸州郡，虽外托义兵，内实相图，未有忧存社稷恤人之意。且今州城粗定，兵强士附，西迎大驾，即宫邺都，挟天子而令诸侯，稸士马以讨不庭，谁能御之”绍将从其计。颍川郭图、淳于琼曰“汉室陵迟，为日久矣，今欲兴之，不亦难乎。且英雄并起，各据州郡，连徒聚众，动有万计，所谓秦失其鹿，先得者王。今迎天子，动辄表闻，从之则权轻，违之则拒命，非计之善者也”授曰“今迎朝廷，于义为得，于时为宜。若不早定，必有先之者焉。夫权不失几，功不厌速，愿其图之”帝立既非绍意，竟不能从。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍有三子：谭字显思、熙字显雍、尚字显甫。谭长而惠，尚少而美。绍后妻刘有宠，而偏爱尚，数称于绍，绍亦奇其姿容，欲使传嗣。乃以谭继兄后，出为青州刺史。沮授谏曰“世称万人逐兔，一人获之，贪者悉止，分定故也。且年均以贤，德均则卜，古之制也。愿上惟先代成败之诫，下思逐兔分定之义。若其不改，祸始此矣”绍曰“吾欲令诸子各据一州，以视其能”于是以中子熙为幽州刺史，处甥高幹为并州刺史。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "建安元年，曹操迎天子都许，乃下诏书于绍，责以地广兵多而专自树党，不闻勤王之师而但擅相讨伐。绍上书曰：",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "臣闻昔有哀叹而霜陨，悲哭而崩城者。每读其书，谓为信然，于今况之，乃知妄作。何者。臣出身为国，破家立事，至乃怀忠获衅，抱信见疑，昼夜长吟，剖肝泣血，曾无崩城陨霜之应，故邹衍、杞妇何能感彻。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "臣以负薪之资，拔于陪隶之中，奉职宪台，擢授戎校。常侍张让等滔乱天常，侵夺朝威，贼害忠德，扇动奸党。故大将军何进忠国疾乱，义心赫怒，以臣颇有一介之节，可责以鹰犬之功，故授臣以督司，谘臣以方略。臣不敢畏惮强御，避祸求福，与进合图，事无违异。忠策未尽而元帅受败，太后被质，宫室焚烧，陛下圣德幼冲，亲遭厄困。时进既被害，师徒丧沮，臣独将家兵百馀人，抽戈承明，辣剑翼室，虎吆群司，奋击凶丑，曾不浃辰，罪人斯殄。此诚愚臣效命之一验也。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "会董卓乘虚，所图不轨。臣父兄亲从，并当大位，不惮一室之祸，苟惟宁国之义，故遂解节出奔，创谋河外。时，卓方贪结外援，招悦英豪，故即臣勃海，申以军号，则臣之与卓，未有纤芥之嫌。若使苟欲滑泥扬波，偷荣求利，则进可以享窃禄位，退无门户之患。然臣愚所守，志无倾夺，故遂引会英雄，兴师百万，饮马孟津，歃血漳河。会故冀州牧韩馥怀挟逆谋，欲专权势，绝臣军粮，不得踵系，至使猾虏肆毒，害及一门，尊卑大小，同日并戮。鸟兽之情，犹知号乎。臣所以荡然忘哀，貌无隐戚者，诚以忠孝之节，道不两立，顾私怀己，不能全功。斯亦愚臣破家徇国之二验也。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "又黄巾十万焚烧青、兖，黑山、张杨蹈藉冀域。臣乃旋师，奉辞伐畔。金鼓未震，狡敌知亡，故韩馥怀惧，谢咎归土，张扬、黑山同时乞降。臣时辄承制，窃比窦融，以议郎曹操权领兖州牧。会公孙瓒师旅南驰，陆掠北境，臣即星驾席卷，与瓒交锋。假天之威，每战辄克。臣备公族子弟，生长京辇，颇闻俎豆，不习干戈。加自乃祖先臣以来，世作辅弼，咸以文德尽忠，得免罪戾。臣非与瓒角戎马之势，争战阵之功者也。诚以贼臣不诛，《春秋》所贬，苟云利国，专之不疑。故冒践霜雪，不惮劬勤，实庶一捷之福，以立终身之功。社稷未定，臣诚耻之。太仆赵岐衔命来征，宣明陛下含弘之施，蠲除细故，与下更新，奉诏之日，引师南辕。是臣畏怖天威，不敢怠慢之三验也。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "又臣所上将校，率皆清英宿德，令明显达，登锋履刃，死者过半，勤恪之功，不见书列。而州郡牧守，竞盗声名，怀持二端，优游顾望，皆列士锡圭，跨州连郡，是以远近狐疑，议论纷错者也。臣闻守文之世，德高者位尊。仓卒之时，功多者赏厚。陛下播越非所，洛邑乏祀，海内伤心，志士愤惋。是以忠臣肝脑涂地，肌肤横分而无悔心者，义之所感故也。今赏加无劳，以携有德。杜黜忠功，以疑众望。斯岂腹心之远图。将乃谗慝之邪说使之然也。臣爵为通侯，位二千石。殊恩厚德，臣既叨之，岂敢窥觊重礼，以希彤弓玈矢之命哉。诚伤偏裨列校，勤不见纪，尽忠为国，翻成重愆。斯蒙恬所以悲号于边狱，白起歔欷于杜邮也。太傅日磾位为师保，任配东征，而耗乱王命，宠任非所，凡所举用，皆众所捐弃。而容纳其策，以为谋主，令臣骨肉兄弟，还为仇敌，交锋接刃，构难滋甚。臣虽欲释甲投戈，事不得已。诚恐陛下日月之明，有所不照，四聪之听，有所不闻，乞下臣章，咨之群贤，使三槐九棘，议臣罪戾。若以臣今行权为衅，则桓、文当有诛绝之则。若以众不讨贼为贤，则赵盾可无书弑援贬矣。臣虽小人，志守一介。若使得申明本心，不愧先帝，则伏首欧刀，褰衣就镬，臣之愿也。惟陛下垂《尸鸠》之平，绝邪谄之论，无令愚臣结恨三泉。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "于是以绍为太尉，封邺侯。时曹操自为大将军，绍耻为之下，伪表辞不受。操大惧，乃让位于绍。二年，使将作大匠孔融持节拜绍大将军，锡弓矢节钺，虎贲百人，兼督冀、青、幽、并四州，然后受之。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍每得诏书，患有不便于己，乃欲移天子自近，使说操以许下埤湿，洛阳残破，宜徙都甄城，以就全实。操拒之。田丰说绍曰“徙都之计，既不克从，宜早图许，奉迎天子，动托诏令，响号海内，此算之上者。不尔，终为人所禽，虽悔无益也”绍不从。四年春，击公孙瓒，遂定幽土，事在《瓒传》。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍既并四州之地，众数十万，而骄心转盛，贡御稀简。主簿耿包密白绍曰“赤德衰尽，袁为黄胤，宜顺天意，以从民心”绍以包白事示军府僚属，议者以包妖妄宜诛。绍知众情不同，不得已乃杀包以弭其迹。于是简精兵十万，骑万匹，欲出攻许，以审配、逢纪统军事，田丰、荀谌及南阳许攸为谋主，颜良、文丑为将帅。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "沮授进说曰“近讨公孙，师出历年，百姓疲敝，仓库无积，赋役方殷，此国之深忧也。宜先遣使献捷天子，务农逸人。若不得通，乃表曹操隔我王路，然后进屯黎阳，渐营河南，益作舟船，缮修器械，分遣精骑，抄其边鄙，令彼不得安，我取其逸。如此可坐定也”郭图、审配曰“兵书之法，十围五攻，敌则能战。今以明公之神武，连河朔之强众，以伐曹操，其势譬若覆手。今不时取，后难图也”授曰“盖救敌诛暴，谓之义兵。恃众凭强，谓之骄兵。义者无敌，骄者先灭。曹操奉迎天子，建宫许都。今举师南向，于义则违。且庙胜之策，不在强弱，曹操法令既行，士卒精练，非公孙瓒坐受围者也。今弃万安之术，而兴无名之师，窃为公惧之”图等曰“武王伐纣，不为不义。况兵加曹操，而云无名。且公师徒精勇，将士思奋，而不及时早定大业，所谓天与不取，反受其咎。此越之所以霸，吴之所以灭也。监军之计，在于持牢，而非见时知几之变也”",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍纳图言。图等因是谮沮授曰“授监统内外，威震三军，若其浸盛，何以制之。夫臣与主同者昌，主与臣同者亡，此《黄石》之所忌也。且御众于外，不宜知内”绍乃分授所统为三都督，使授及郭图、淳于琼各典一军，未及行。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "五年，左将军刘备杀徐州刺史车胄，据沛以背曹操。操惧，乃自将征备。田丰说绍曰“与公争天下者，曹操也。操今东击刘备，兵连未可卒解，今举军而袭其后，可一往而定。兵以几动，斯其时也”绍辞以子疾，未得行。丰举杖击地曰“嗟乎，事去矣。夫遭难遇之几，而以婴儿病失其会，惜哉”绍闻而怒之，从此遂疏焉。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "曹操畏绍过河，乃急击备，遂破之。备奔绍，绍于是进军攻许。田丰以既失前几，不宜便行，谏绍曰：",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "曹操既破刘备，则许下非复空虚。且操善用兵，变化无方，众虽少，未可轻也。今不如久持之。将军据山河之固，拥四州之众，外结英雄，内修农战，然后简其精锐，分为奇兵，乘虚迭出，以扰河南，救右则击其左，救左则击其右，使敌疲于奔命，人不得安业，我未劳而彼已困，不及三年，可坐克也。今释庙胜之策而决成败于一战，若不如志，悔无及也。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍不从。丰强谏忤绍，绍以为沮众，遂械系之。乃先宣檄曰：",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "盖闻明主图危以制变，忠臣虑难以立权。曩者强秦弱主，赵高执柄，专制朝命，威福由已，终有望夷之祸，污辱至今。及臻吕后，禄、产专政，擅断万机，决事禁省，下陵上替，海内寒心。于是绛侯、朱虚兴威奋怒，诛夷逆暴，尊立太宗，故能道化兴隆，光明融显，此则大臣立权之明表也。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "司空曹操祖父腾，故中常侍，与左悺、徐璜并作妖{薛女}，饕餮放横，伤化虐人。父嵩，乞匄携养，因臧买位，舆金替宝，输货权门，窃盗鼎司，倾覆重器。操赘阉遗丑，本无令德，僄狡锋侠，好乱乐祸。幕府董统鹰扬，埽夷凶逆，续遇董卓侵官暴国，于是提剑挥鼓，发命东夏，广罗英难，弃瑕录用，故遂与操参咨策略，谓其鹰犬之才，爪牙可任。至乃愚佻短虑，轻进易退，伤夷折衄，数丧师徒。幕府辄复分兵命锐，修完补辑，表行东郡太守、兖州刺史，被以虎文，授以偏师，奖就威柄，冀获秦师一克之报。而遂乘资跋扈，肆行酷烈，割剥元元，残贤害善。故九江太守边让，英才俊逸，以直言正色，论不阿谄，身被枭悬之戮，妻孥受灰灭之咎。自是士林愤痛，人怨天怒，一夫奋臂，举州同声，故躬破于徐方，地夺于吕布，彷徨东裔，蹈据无所。幕府惟强干弱枝之义，且不登畔人之党，故复援旍擐甲。席卷赴征，金鼓响震，布众破沮，拯其死亡之患，复其方伯之任。是则幕府无德于兖土，而有大造于操也。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "会后銮驾东反，群虏乱政。时，冀州方有北鄙之警，匪遑离局，故使从事中郎徐勋就发遣操，使缮修郊庙，翼卫幼主。而便放志专行，威劫省禁，卑侮王僚，败法乱纪，坐召三台，专制朝政，爵赏由心，刑戮在口，所爱光五宗，所怨灭三族，群谈者受显诛，腹议者蒙隐戮，道路以目，百辟钳口，尚书记期会，公卿充员品而已。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "故太尉杨彪，历典二司，元纲极位。操因睚眦，被以非罪，篣楚并兼，五毒俱至，触情放慝，不顾宪章。又议郎赵彦，忠谏直言，议有可纳，故圣朝含听，改容加锡。操欲迷夺时明，杜绝言路，擅收立杀，不俟报闻。又梁孝王先帝母弟，坟陵尊显，松柏桑梓，犹宜恭肃。操率将吏士，亲临发掘，破棺裸尸，掠取金宝，至令圣朝流涕，士民伤怀。又署发丘中郎将、摸金校尉，所过毁突，无骸不露。身处三公之官，而行桀虏之态，污国虐民，毒施人鬼。加其细政苛惨，科防互设，矰缴充蹊，坑穽塞路，举手挂网罗，动足蹈机埳，是以兖、豫有无聊之人，帝都有呼嗟之怨。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "历观古今书籍所载，贪残虐烈无道之臣，于操为甚。莫府方诘外奸，未及整训，加意含覆，冀可弥缝。而操豺狼野心，潜包祸谋，乃欲桡折栋梁，孤弱汉室，除忠害善，专为枭雄。往岁伐鼓北征，讨公孙瓒，强御桀逆，拒围一年。操因其未破，阴交书命，欲托助王师，以见掩袭，故引兵造河，方舟北济。会行人发露，瓒亦枭夷，故使锋芒挫缩，厥图不果。屯据敖仓，阻河为固，乃欲运螳螂之斧，御隆车之隧。莫府奉汉威灵，折冲宇宙，长戟百万，胡骑千群，奋中黄、育、获之士，聘良弓劲弩之势，并州越太行，青州涉济、漯，大军乏黄河以角其前，荆州下宛、叶而掎其后。雷震虎步，并集虏廷，若举炎火以焚飞蓬，覆沧海而注熛炭，有何不消灭者哉。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "当今汉道陵迟，纲弛网绝，操以精兵七百，围守宫阙，外称陪卫，内以拘质，惧篡逆之祸，因斯而作。乃忠臣肝脑涂地之秋，烈士立功之会也。可不勖哉。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "乃先遣颜良攻曹操别将刘延于白马，绍自引兵至黎阳。沮授临行，会其宗族，散资财以与之。曰“势存则威无不加，势亡则不保一身。哀哉”其弟宗曰“曹操士马不敌，君何惧焉”授曰“以曹兖州之明略，又挟天子以为资，我虽克伯珪，众实疲敝，而主骄将忲，军之破败，在此举矣。杨雄有言：六国蚩蚩，为嬴弱姬。今之谓乎”曹操遂救刘延，击颜良，斩之。绍乃度河，壁延津南。沮授临船叹曰“上盈其志，下务其功，悠悠黄河，吾其济乎”遂以疾退，绍不许而意恨之，复省其所部，并属郭图。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍使刘备、文丑挑战，曹操又击破之，斩文丑。再战而禽二将，绍军中大震。操还屯官度，绍进保阳武。沮授又说绍曰“北兵虽众，而劲果不及南军。南军谷少，而资储不如此。南幸于急战，北利在缓师。宜徐持久，旷以日月”绍不从。连营稍前，渐逼官度，遂合战。操军不利，复还坚壁。绍为高橹，起土山，射营中，营中皆蒙楯而行。操乃发石车击绍楼，皆破，军中呼曰：霹雳车”。绍为地道欲袭操，操辄于内为长堑以拒之。又遣奇兵袭绍运车，大破之，尽焚其谷食。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "相持百馀日，河南人疲困，多畔应绍。绍遣淳于琼等将兵万馀人北迎粮运。沮授说绍可遣蒋奇别为支军于表，以绝曹操之钞。绍不从。许攸进曰“曹操兵少而悉师拒我，许下馀守势必空弱。若分遣轻军，星行掩袭，许拔则操成禽。如其未溃，可令首尾奔命，破之必也”绍又不能用。会攸家犯法，审配收系之，攸不得志，遂奔曹操，而说使袭取淳于琼等。琼等时宿在乌巢，去绍军四十里。操自将步骑五千人，夜往攻破琼等，悉斩之。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "初，绍闻操击琼，谓长子谭曰“就操破琼，吾拔其营，彼固无所归矣”乃使高览、张郃等攻操营，不下。二将闻琼等败，遂奔操。于是绍军惊扰，大溃。绍与谭等幅巾乘马，与八百骑度河，至黎阳北岸，入其将军蒋义渠营。至帐下，把其手曰“孤以首领相付矣”义渠避帐而处之，使宣令焉。众闻绍在，稍复集。馀众伪降，曹操尽坑之，前后所杀八万人。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "沮授为操军所执，乃大呼曰“授不降也，为所执耳”操见授谓曰“分野殊异，遂用圮绝，不图今日乃相得也”授对曰“冀州失策，自取奔北。授知力俱困，宜其见禽”操曰“本初无谋，不相用计。今丧乱过纪，国家未定，方当与君图之”授曰“叔父、母、弟悬命袁氏，若蒙公灵，速死为福”操叹曰“孤早相得，天下不足虑也”遂赦而厚遇焉。授寻谋归袁氏，乃诛之。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "绍外宽雅有局度，忧喜不形于色，而性矜愎自高，短于从善，故至于败。及军还，或谓田丰曰“君必见重”丰曰“公貌宽而内忌，不亮吾忠，而吾数以至言许之。若胜而喜，必能赦我，战败而怨，内忌将发。若军出有利，当蒙全耳，今既败矣，吾不望生”绍还，曰“吾不用田丰言，果为所笑”遂杀之。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "官度之败，审配二子为曹操所禽，孟岱与配有隙，因蒋奇言于绍曰“配在位专政，族大兵强，且二子在南，必怀反畔”郭图、辛评亦为然。绍遂以岱为监军，代配守邺。护军逢纪与配不睦，绍以问之，纪对曰“配天性烈直，每所言行，慕古人之节，不以二子在南为不义也，公勿疑之”绍曰“君不恶之邪”纪曰“先所争者私情，今所陈者国事”绍曰“善”。乃不废配，配、纪由是更协。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四上·袁绍刘表列传第六十四上",
    "text": "冀州城邑多畔，绍复击定之。自军败后发病，七年夏，薨。未及定嗣，逢纪、审配宿以骄侈为谭所病，辛评、郭图皆比干谭而与配、纪有隙。众以谭长，欲立之。配等恐谭立而评等为害，遂矫绍遗命，奉尚为嗣。",
    "chapter_url": "https://duguoxue.com/ershisishi/3388.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "谭自称车骑将军，出军黎阳。尚少与其兵，而使逢纪随之。谭求益兵，审配等又议不与。谭怒，杀逢纪。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "曹操度河攻谭，谭告急于尚，尚乃留审配守邺，自将助谭，与操相拒于黎阳。自九月至明年二月，大战城下，谭、尚败退。操将围之，乃夜遁还邺。操军进，尚逆击破操，操军还许。谭谓尚曰“我铠甲不精，故前为曹操所败。今操军退，人怀归志，及其未济，出兵掩之，可令大溃，此策不可失也”尚疑而不许，既不益兵，又不易甲。谭大怒，郭图、辛评因此谓谭曰“使先公出将军为兄后者，皆是审配之所构也”谭然之。遂引兵攻尚，战于外门。谭败，乃引兵还南皮。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "别驾王脩率吏人自青州往救谭，谭还欲更攻尚，问脩曰“计将安出”脩曰“兄弟者，左右手也。譬人将斗而断其右手，曰我必胜若，如是者可乎。夫弃兄弟而不亲，天下其谁亲之。属有谗人交斗其间，以求一朝之利，愿塞耳勿听也。若斩佞臣数人，复相亲睦，以御四方，可横行于天下”谭不从。尚复自将攻谭，谭战大败，婴城固守。尚围之急，谭奔平原，而遣颍川辛毗诣曹操请救。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "刘表以书谏谭曰：",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "天降灾害，祸难殷流，初交殊族，卒成同盟，使王室震荡，彝伦攸斁。是以智达之士，莫不痛心入骨，伤时人不能相忍也。然孤与太公，志同愿等，虽楚魏绝邈，山河迥远，戮力乃心，共奖王室，使非族不干吾盟，异类不绝吾好，此孤与太公无贰之所致也。功绩未卒，太公殂陨，贤胤承统，以继洪业。宣奕世之德，履丕显之祚，摧严敌于邺都，扬休烈于朔土，顾定疆宇，虎视河外，凡我同盟，莫不景附。何悟青蝇飞于竿旌，无忌游于二垒，使股肱分成二体，匈膂绝为异身。初闻此问，尚不谓然，定闻信来，乃知阏伯、实沈之忿已成，弃亲即仇之计已决，旃旆交于中原，暴尸累于城下。闻之哽咽，若存若亡，昔三王、五伯，下及战国，君臣相弑，父子相杀，兄弟相残，亲戚相灭，盖时有之。然或欲以成王业，或欲以定霸功，皆所谓逆取顺守，而徼富强于一世也。未有弃亲即异，兀其根本，而能全于长世者也。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "昔齐襄公报九世之仇，士匄卒荀偃之事，是故《春秋》美其义，君子称其信。夫伯游之恨于齐，未若太公之忿于曹也。宣子之臣承业，未若仁君之继统也。且君子违唯不适仇国，交绝不出恶声，况忘先人之仇，弃亲戚之好，而为万世之戒，遗同盟之耻哉。蛮夷戎狄将有诮让之言，况我族类，而不痛心邪。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "夫欲立竹帛于当时，全宗祀于一世，岂宜同生分谤，争校得失乎。若冀州有不弟之慠，无惭顺之节，仁君当降志辱身，以济事为务。事定之后，使天下平其曲直，不亦为高义邪。今仁君见憎于夫人，未若郑庄之于姜氏。昆弟之嫌，未若重华之于象敖。然庄公卒崇大隧之乐，象敖终受有鼻之封。愿捐弃百疴，追摄旧义，复为母子昆弟如初。今整勒土马，瞻望鹄立。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "又与尚书谏之，并不从。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "曹操遂还救谭，十月至黎阳。尚闻操度河，乃释平原还邺。尚将吕旷、高翔畔归曹氏，谭复阴刻将军印，以假旷、翔。操知谭诈，乃以子整娉谭女以安之，而引军还。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "九年三月，尚使审配守邺，复攻谭于平原。配献书于谭曰：",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "配闻良药苦口而利于病，忠言逆耳而便于行。愿将军缓心抑怒，终省愚辞。盖《春秋》之义，国君死社稷，忠臣死君命。苟图危宗庙，剥乱国家，亲疏一也。是以周公垂涕以蔽管、蔡之狱，季友歔欷而行叔牙之诛。何则。义重人轻，事不获已故也。昔先公废黜将军以续贤兄，立我将军以为嫡嗣，上告祖灵，下书谱牒，海内远近，谁不备闻。何意凶臣郭图，妄画蛇足，曲辞谄媚，交乱懿亲。至令将军忘孝友之仁，袭阏、沈之迹，放兵抄突，屠城杀吏，冤魂痛于幽冥，创痍被于草棘。又乃图获邺城，许赏赐秦胡，其财物妇女，豫有分数。又云“孤虽有老母，趣使身体完具而已”闻此言者，莫不悼心挥涕，使太夫人忧哀愤隔，我州君臣监寐悲叹。诚拱献以听执事之图，则惧违《春秋》死命之节，诒太夫人不测之患，损先公不世之业。我将军辞不获命，以及馆陶之役。伏惟将军至孝蒸蒸，发于岐嶷，友于之性，生于自然，章之以聪明，行之以敏达，览古今之举措，睹兴败之征符，轻荣财于粪土，贵名位于丘岳。何意奄然迷沈，堕贤哲之操，积怨肆忿，取破家之祸。翘企延颈，待望仇敌，委慈亲于虎狼之牙，以逞一朝之志，岂不痛哉。若乃天启尊心，革图易虑，则我将军铺匐悲号于将军股掌之上，配等亦当敷躬布体以听斧锧之刑。如又不悛，祸将及之。愿熟详凶吉，以赐环玦。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "谭不纳。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "曹操因此进攻邺，审配将冯礼为内应，开突门内操兵三百馀人。配觉之，从城上以大石击门，门闭，入者皆死。操乃凿堑围城，周回四十里，初令浅，示若可越。配望见，笑而不出争利。操一夜浚之，广深二丈，引漳水以灌之。自五月至八月，城中饿死者过半。尚闻邺急，将军万馀人还救城，操逆击破之。尚走依曲漳为营，操复围之，未合，尚惧，遣阴夔、陈琳求降，不听。尚还走蓝口，操复进，急围之。尚将马延等临阵降，众大溃，尚奔中山。尽收其辎重，得尚印绶节钺及衣物，以示城中，城中崩沮。审配令士卒曰“坚守死战，操军疲矣。幽州方至，何忧无主”操出行围，配伏弩射之，几中。以其兄子荣为东门校尉，荣夜开门内操兵，配拒战城中，生获配。操谓配曰“吾近行围，弩何多也”配曰“犹恨其少”操曰“卿忠于袁氏，亦自不得不尔”意欲活之。配意气壮烈，终无和桡辞，见者莫不叹息，遂斩之。全尚母妻子，还其财宝。高幹以并州降，复为刺史。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "曹操之围邺也，谭复背之，因略取甘陵、安平、勃海、河间，攻尚于中山。尚败，走故安从熙，而谭悉收其众，还屯龙凑。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "十二月，曹操讨谭，军其门。谭夜遁走南皮，临清河而屯。明年正月，急攻之。谭欲出战，军未合而破。谭被发驱驰，追者意非恒人，趋奔之。谭坠马，顾曰“咄，儿过我，我能富贵汝”言未绝口，头已断地。于是斩郭图等，戮其妻子。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "熙、尚为其将焦触、张南所攻，奔辽西乌桓。触自号幽州刺史，驱率诸郡太守令长背袁向曹，陈兵数万。杀白马盟，令曰“违者斩”众莫敢仰视，各以次歃。至别驾代郡韩珩曰“吾受袁公父子厚恩，今其破亡，智不能救，勇不能死，于义阙矣。若乃北面曹氏，所不能为也”一坐为珩失色。触曰“夫举大事，当立大义。事之济否，不待一人，可卒珩志，以厉事君”曹操闻珩节，甚高之，屡辟不至，卒于家。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "高幹复叛，执上党太守，举兵守壶口关。十一年，曹操自征幹，博览幹乃留其将守城，自诣匈奴求救，不得，独与数骑亡，欲南奔荆州。上洛都尉捕斩之。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "十二年，曹操征辽西，击乌桓。尚、熙与乌桓逆操军，战败走，乃与亲兵数千人奔公孙康于辽东。尚有勇力，先与熙谋曰“今到辽东，康必见我，我独为兄手击之，且据其郡，犹可以自广也”康亦心规取尚以为功，乃先置精勇于厩中，然后请尚、熙。熙疑不欲进，尚强之，遂与俱入。未及坐，康叱伏兵禽下，坐于冻地。尚谓康曰“未死之间，寒不可忍，可相与席”康曰“卿头颅方行万里，何席之为”遂斩首送之。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "康，辽东人。父度，初避吏为玄兔小吏，稍仕。中平元年，还为本郡守。在职敢杀伐，郡中名豪与己夙无恩者，遂诛灭百馀家。因东击高句骊，西攻乌桓，威行海畔。时王室方乱，度恃其地远，阴独怀幸。会襄平社生大石丈馀，下有三小石为足，度以为己端。初平元年，乃分辽东为辽西、中辽郡，并置太守，越海收东莱诸县，为营州刺史，自立为辽东侯、平州牧，追封父延为建义侯。立汉二祖庙。承制设坛墠于襄平城南，郊祀天地，藉田理兵，乘鸾辂九旒旄头羽骑。建安九年，司空曹操表为奋威将军，封永宁乡侯。度死，康嗣，故遂据辽土焉。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "刘表字景升，山阳高平人，鲁恭王之后也。身长八尺馀，姿貌温伟。与同郡张俭等俱被讪议，号为“八顾”，诏书捕案党人，表亡走得免。党禁解，辟大将军何进掾。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "初平元年，长沙太守孙坚杀荆州刺史王叡，诏书以表为蒯州刺史。时，江南宗贼大盛，又袁术阻兵屯鲁阳，表不能得至，乃单马入宜城，请南郡人荆越、襄阳人蔡瑁与共谋画。表谓越曰“宗贼虽盛而众不附，若袁术因之，祸必至矣。吾欲征兵，恐不能集，其策焉出”对曰“理平者先仁义，理乱者先权谋。兵不在多，贵乎得人。袁术骄而无谋，宗贼率多贪暴。越有所素养者，使人示之以利，必持众来。使君诛其无道，施其才用，威德既行，襁负而至矣。兵集众附，南据江陵，北守襄阳，荆州八郡可传檄而定。公路虽至，无能为也”表曰“善”乃使赵遣人诱宗贼帅，至者十五人，皆斩之而袭取其众。唯江夏贼张虎、陈坐拥兵据襄阳城，表使越与庞季往譬之，乃降。江南悉平。诸守令闻表威名，多解印绶去。表遂理兵襄阳，以观时变。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "袁术与其从兄绍有隙，而绍与表相结，故术共孙坚合从袭表。表败，坚遂围襄阳。会表将黄祖救至，坚为流箭所中死，馀众退走。及李傕等入长安，冬，表遣使奉贡。傕以表为镇南将军、荆州牧，封成武侯，假节，以为己援。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "建安元年，骠骑将军张济自关中走南阳，因攻穰城，中飞矢而死。荆州官属皆贺。表曰“济以穷来，主人无礼，至于交锋，此非牧意，牧受吊不受贺也”使人纳其众，众闻之喜，遂皆服从。三年，长沙太守张羡率零陵、桂阳三郡畔表，表遣兵攻围，破羡，平之。于是开土遂广，南接五领，北据汉川，地方数千里，带甲十馀万。初，荆州人情好扰，加四方骇震，寇贼相扇，处处麋沸。表招诱有方，威怀兼洽，其奸猾宿贼更为效用，万里肃清，大小咸悦而服之。关西、兖、豫学士归者盖有千数，表安尉赈赡，皆得资全。遂起立学校，博求儒术，綦母闿、宋忠等撰立《五经》章句，谓之《后定》。爱民养士，从容自保。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "及曹操与袁绍相持于官度，绍遣人求助，表许之，不至，亦不援曹操，且欲观天下之变。从事中郎南阳韩嵩、别驾刘先说表曰“今豪桀并争，两雄相持，天下之重在于将军。若欲有为，起乘其敝可也。如其不然，固将择所宜从。岂可拥甲十万，坐观成败，求援而不能助，见贤而不肯归。此两怨必集于将军，恐不得中立矣。曹操善用兵，且贤俊多归之，其势必举袁绍，然后移兵以向江汉，恐将军不能御也。今之胜计，莫若举荆州以附曹操，操必重德将军，长享福祚，垂之后嗣，此万全之策也”蒯越亦劝之。表狐疑不断，乃遣嵩诣操，观望虚实。谓嵩曰“今天下未知所定，而曹操拥天子都许，君为我观其衅”嵩对曰“嵩观曹公之明，必得志于天下。将军若欲归之，使嵩可也。如其犹豫，嵩至京师，天子假嵩一职，不获辞命，则成天子之臣，将军之故吏耳。在君为君，不复为将军死也。惟加重思”表以为惮使，强之。至许，果拜嵩侍中、零陵太守。及还，盛称朝廷曹操之德，劝遣子入侍。表大怒，以为怀贰，陈兵诟嵩，将斩之。嵩不为动容，徐陈临行之言。表妻蔡氏知嵩贤，谏止之。表犹怒，乃考杀从行者。知无他意，但囚嵩而已。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "六年，刘备自袁绍奔荆州，表厚相待结而不能用也。十三年，曹操自将征表，未至。八月，表疽发背卒。在荆州几二十年，家无馀积。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "二子：琦、琮。表初以琦貌类于己，甚爱之，后为琮娶其后妻蔡氏之侄，蔡氏遂爱琮而恶琦，毁誉之言日闻于表。表宠耽后妻，每信受焉。又妻弟蔡瑁及外甥张允并得幸于表，又睦于琮。而琦不自宁，尝与琅邪人诸葛亮谋自安之术。亮初不对。后乃共升高楼，因令去悌，谓亮曰“今日上不至天，下不至地，言出子口而入吾耳，可以言未”亮曰“君不见申生在内而危，重耳居外而安乎”琦意感悟，阴规出计。会表将江夏太守黄祖为孙权所杀，琦遂求代其任。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "及表病甚，琦归省疾，素慈孝，允等恐其见表而父子相感，更有托后之意，乃谓琦曰“将军命君抚临江夏，其任至重。今释众擅来，必见谴怒。伤亲之欢，重增其疾，非孝敬之道也”遂遏于户外，使不得见。琦流涕而去，人众闻而伤焉。遂以琮为嗣。琮以侯印授琦。琦怒，投之地，将因奔丧作难。会曹操军至新野，琦走江南。蒯越、韩嵩及东曹掾傅巽等说琮归降。琮曰“今与诸君据全楚之地，守先君之业，以观天下，何为不可”巽曰“逆顺有大体，强弱有定势。以人臣而拒人主，逆道也。以新造之楚而御中国，必危也。以刘备而敌曹公，不当也。三者皆短，欲以抗王师之锋，必亡之道也。将军自料何与刘备”琮曰“不若也”巽曰“诚以刘备不足御曹公，则虽全楚不能以自存也。诚以刘备足御曹公，则备不为将军下也。愿将军勿疑”",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "及操军到襄阳，琮举州请降，刘备奔夏口。操以琮为青州刺史，封列侯。蒯越等侯者十五人。乃释嵩之囚，以其名重，甚加礼待，使条品州人优劣，皆擢而用之。以嵩为大鸿胪，以交友礼待之。蒯越光禄勋，刘先尚书令。初，表之结袁绍也，侍中从事邓义谏不听。义以疾退，终表世不仕，操以为侍中，其馀多至大官。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "操后败于赤壁，刘备表琦为荆州刺史。明年卒。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "论曰“袁绍初以豪侠得众，遂怀雄霸之图，天下胜兵举旗者，莫不假以为名。及临场决敌，则悍夫争命。深筹高议，则智士倾心。盛哉乎，其所资也。《韩非》曰“佷刚而不和，愎过而好胜，嫡子轻而庶子重，斯之谓亡征”刘表道不相越，而欲卧收天运，拟踪三分，其犹木禺之于人也。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十四下·袁绍刘表列传第六十四下",
    "text": "选曰：绍姿弘雅，表亦长者。称雄河外，擅强南夏。鱼俪汉舳，云屯冀马。窥图讯鼎，禋天类社。既云天工，亦资人亮。矜强少成，坐谈奚望。回皇冢嬖，身穨业丧。",
    "chapter_url": "https://duguoxue.com/ershisishi/3389.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "刘焉字君郎，江夏竟陵人也，鲁恭王后也。肃宗时，徙竟陵。焉少任州郡，以宗室拜郎中。去官居阳城山，精学教授。举贤良方正，稍迁南阳太守、宗正、太常。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "时，灵帝政化衰缺，四方兵寇，焉以为刺史威轻，既不能禁，且用非其人，辄增暴乱，乃建议改置牧伯，镇安方夏，清选重臣，以居其任。焉乃阴求为交阯，以避时难。议未即行，会益州刺史郗俭在政烦扰，谣言远闻，而并州刺史张懿、凉州刺史耿鄙并为寇贼所害，故焉议得用。出焉为监军使者，领益州牧，太仆黄琬为豫州牧，宗正刘虞为幽州牧，皆以本秩居职。州任之重，自此而始。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "是时，益州贼马相亦自号“黄巾”，合聚疲役之民数千人，先杀绵竹令，进攻雒县，杀郗俭，又击蜀郡、犍为，旬月之间，破坏三郡。马相自称“天子”，众至十馀万人，遣兵破巴郡，杀郡守赵部。州从事贾龙，先领兵数百人在犍为，遂纠合吏人攻相，破之，龙乃遣吏卒迎焉。焉到，以龙为校尉，徙居绵竹。抚纳离叛，务行宽惠，而阴图异计。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "沛人张鲁，母有姿色，兼挟鬼道，往来焉家，遂任鲁以为督义司马，与别部司马张脩将兵掩杀汉中太守苏固，断绝斜谷，杀使者。鲁既得汉中，遂复杀张脩而并其众。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "焉欲立威刑以自尊大，乃托以佗事，杀州中豪强十馀人，士民皆怨。初平二年，犍为太守任岐及贾龙并反，攻焉。焉击破，皆杀之。自此意气渐盛，遂造作乘舆车重千馀乘。焉四子，范为左中郎将，诞治书御史，璋奉车都尉，并从献帝在长安，唯别部司马瑁随焉在益州。朝廷使璋晓譬焉，焉留璋不复遣。兴平元年，征西将军马腾与范谋诛李傕，焉遣叟兵五千助之，战败，范及诞并见杀。焉既痛二子，又遇天火烧其城府车重，延及民家，馆邑无馀，于是徙居成都，遂疽发背卒。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "州大吏赵韪等贪璋温仁，立为刺史。诏书因以璋为监军使者，领益州牧，以韪为征东中郎将。先是，荆州牧刘表表焉僭拟乘舆器服，韪以此遂屯兵朐忍备表。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "初，南阳、三辅民数万户流入益州，焉悉收以为众，名曰“东州兵”。璋性柔宽无威略，东州入侵暴为民患，不能禁制，旧士颇有离怨。赵韩之在巴中，甚得众心，璋委之以权。韪因人情不辑，乃阴结州中大姓。建安五年，还共击璋，蜀郡、广汉、犍为皆反应。东州人畏见诛灭，乃同心并力，为璋死战，遂破反者，进攻韪于江州，斩之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "张鲁以璋暗懦，不复承顺。璋怒，杀鲁母及弟，而遣其将庞羲等攻鲁，数为所破。鲁部曲多在巴土，故以羲为巴郡太守。鲁因袭取之，遂雄于巴汉。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "十三年，曹操自将征荆州，璋乃遣使致敬。操加璋振威将军，兄瑁平寇将军。璋因遣别驾从事张松诣操，而操不相接礼。松怀恨而还，劝璋绝曹氏，而结好刘备。璋从之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "十六年，璋闻曹操当遣兵向汉中讨张鲁，内怀恐惧，松复说璋迎刘备以拒操。璋即遣法正将兵迎备。璋主簿巴西黄权谏曰“刘备有枭名，今以部曲遇之，则不满其心，以宾客待之，则一国不容二主，此非自安之道”从事广汉王累自倒悬于州门以谏。璋一无所纳。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "备自江陵驰至涪城，璋率步骑数万与备会。张松劝备于会袭璋，备不忍。明年，出屯葭萌。松兄广汉太守肃惧祸及己，乃以松谋白璋，收松斩之，敕诸关戍勿复通。备大怒，还兵击璋，所在战克。十九年，进围成都，数十日，城中有精兵三万人，谷支一年，吏民咸欲拒战。璋言“父子在州二十馀岁，无恩德以加百姓，而攻战三载，肌膏草野者，以璋故也。何心能安”遂开城出降，群下莫不流涕。备迁璋于公安，归其财宝，后以病卒。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "明年，曹操破张鲁，定汉中。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "鲁字公旗。初，祖父陵，顺帝时客于蜀，学道鹤鸣山中，造作符书，以惑百姓。受其道者辄出米五斗，故谓之“米贼”。陵传子衡，衡传于鲁，鲁遂自号“师君”。其来学者，初名为“鬼卒”，后号“祭酒”。祭酒各领部众，众多者名曰“理头”。皆校以诚信，不听欺妄，有病但令首过而已。诸祭酒各起义舍于路，同之亭传，县置米肉以给行旅。食者量腹取足，过多则鬼能病之。犯法者先加三原，然后行刑。不置长吏，以祭酒为理，民夷信向。朝廷不能讨，遂就拜鲁镇夷中郎将，领汉宁太守。通其贡献。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "韩遂、马超之乱，关西民奔鲁者数万家。时人有地中得玉印者，群下欲尊鲁为汉宁王。鲁功曹阎圃谏曰“汉川之民，户出十万，四面险固，财富土沃，上匡天子，则为桓、文，次方窦融，不失富贵。今承制署置，势足斩断。遽称王号，必为祸先”鲁从之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "鲁自在汉川垂三十年，闻曹操征之，至阳平，欲举汉中降。其弟卫不听，率众数万，拒关固守。操破卫，斩之。鲁闻阳平已陷，将稽颡归降。阎圃说曰“今以急往，其功为轻，不如且依巴中，然后委质，功必多也”于是乃奔南山。左右欲悉焚宝货仓库。鲁曰“本欲归命国家，其意未遂。今日之走，以避锋锐，非有恶意”遂封藏而去。操入南郑，甚嘉之。又以鲁本有善意，遣人尉安之。鲁即与家属出逆，拜镇南将军，封阆中侯，邑万户，将还中国，待以客礼。封鲁五子及阎圃等皆为列侯。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "鲁卒，谥曰原侯。子富嗣。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "论曰：刘焉睹时方艰，先求后亡之所，庶乎见几而作。夫地广则骄尊之心生，财衍则僭奢之情用，固亦恒人必至之期也。璋能闭隘养力，守案先图，尚可与岁时推移，而遽输利器，静受流斥，所谓羊质虎皮，见豺则恐，吁哉。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "袁术字公路，汝南汝阳人，司空逢之子也。少以侠气闻，数与诸公子飞鹰走狗，后颇折节。举孝廉，累迁至河南尹、虎贲中郎将。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "时，董卓将欲废立，以术为后将军。术畏卓之祸，出奔南阳。会长沙太守孙坚杀南阳太守张咨，引兵从术。刘表上术为南阳太守，术又表坚领豫州刺史，使率荆、豫之卒，击破董卓于阳人。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "术从兄绍因坚讨卓未反，远，遣其将会稽周昕夺坚豫州。术怒，击昕走之。绍议欲立刘虞为帝，术好放纵，惮立长君，托以公义不肯同，积此衅隙遂成。乃各外交党援，以相图谋，术结公孙瓒，而绍连刘表。豪桀多附于绍，术怒曰“群竖不吾从，而从吾家奴乎”又与公孙瓒书，云绍非袁氏子，绍闻大怒。初平三年，术遣孙坚击刘表于襄阳，坚战死。公孙瓒使刘备与术合谋共逼绍，绍与曹操会击，皆破之。四年，术引军入陈留，屯封丘。黑山馀贼及匈奴於扶罗等佐术，与曹操战于匡亭，大败。术退保雍丘，又将其馀众奔九江，杀杨州刺史陈温而自领之，又兼称徐州伯。李傕入长安，欲结术为援，乃授以左将军，假节，封阳翟侯。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "初，术在南阳，户口尚数十百万，而不修法度，以抄掠为资，奢恣无厌，百姓患之。又少见谶书，言“代汉者当涂高”，自云名字应之。又以袁氏出陈为舜后，以黄代赤，德运之次，遂有僭逆之谋。又闻孙坚得传国玺，遂拘坚妻夺之。兴平二年冬，天子播越，败于曹阳。术大会群下，因谓曰“今海内鼎沸，刘氏微弱。吾家四世公辅，百姓所归，欲应天顺民，于诸君何如”众莫敢对。主簿阎象进曰“昔周自后稷至于文王，积德累功，参分天下，犹服事殷。明公虽奕世克昌，孰若有周之盛。汉室虽微，未至殷纣之敝也”术嘿然，使召张范。范辞疾，遣弟承往应之。术问曰“昔周室陵迟，则有桓、文之霸。秦失其政，汉接而用之。今孤以土地之广，士人之众，欲徼福于齐桓，拟迹于高祖，可乎”承对曰“在德不在众。苟能用德以同天下之欲，虽云匹夫，霸王可也。若陵僭无度，干时而动，众之所弃，谁能兴之”术不说。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "自孙坚死，子策复领其部曲，术遣击杨州刺史刘繇，破之，策因据江东。策闻术将欲僭号，与书谏曰：",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "董卓无道，陵虐王室，祸加太后，暴及弘农，天子播越，宫庙焚毁，是以豪桀发愤，沛然俱起。元恶既毙，幼主东顾，乃使王人奉命，宣明朝恩，偃武修文，与之更始。然而河北异谋于黑山，曹操毒被于东徐，刘表僭乱于南荆，公孙叛逆于朔北，正礼阻兵，玄德争盟，是以未获从命，橐弓戢戈。当谓使君与国同规，而舍是弗恤，完然有自取之志，惧非海内企望之意也。成汤讨桀，称：有夏多罪”。武王讨纣，曰“殷有重罚”。此二王者，虽有圣德，假使时无失道之过，无由逼而取也。今主上非有恶于天下，徒以幼小胁于强臣，异于汤、武之时也。又闻幼主明智聪敏，有夙成之德，天下虽未被其恩，咸归心焉。若辅而兴之，则旦、奭之美，率土所望也。使君五世相承，为汉宰辅，荣宠之盛，莫与为比，宜效忠守节，以报王室。时人多惑图纬之言，妄牵非类之文，苟以悦主为美，不顾成败之计，古今所慎，可不熟虑。忠言逆耳，驳议致憎，苟有益于尊明，无所敢辞。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "术不纳，策遂绝之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "建安二年，因河内张炯符命，遂果僭号，自称“仲家”。以九江太守为淮南尹，置公卿百官，郊祀天地。乃遣使以窃号告吕布，并为子娉布女。布执术使送许。术大怒，遣其将张勋、桥蕤攻布，大败而还。术又率兵击陈国，诱杀其王宠及相骆俊，曹操乃自征之。术闻大骇，即走度淮，留张勋、桥蕤于蕲阳，以拒操。操击破斩蕤，而勋退走。术兵弱，大将死，众情离叛，加天旱岁荒，士民冻馁，江、淮间相食殆尽。时，舒仲应为术沛相，术以米十万斛与为军粮，仲应悉散以给饑民。术闻怒，陈兵将斩之。仲应曰“知当必死，故为之耳。宁可以一人之命，救百姓于涂炭”术下马牵之曰“仲应，足下独欲享天下重名，不与吾共之邪”",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "术虽矜名尚奇，而天性骄肆，尊己陵物。及窃伪号，淫侈滋甚，媵御数百，无不兼罗纨，厌粱肉，自下饑困，莫之简恤。于是资实空尽，不能自立。四年夏，乃烧宫室，奔其部曲陈简、雷薄于灊山。复为简等所拒，遂大困穷，士卒散走。忧懑不知所为，遂归帝号于绍，曰“禄去汉室久矣，天下提挈，政在家门。豪雄角逐，分割疆宇。此与周末七国无异，唯强者兼之耳。袁氏受命当王，符瑞炳然。今君拥有四州，人户百万，以强则莫与争大，以位则无所比高。曹操虽欲扶衰奖微，安能续绝运，起已灭乎。谨归大命，君其兴之”绍阴然其计。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "术因欲北至青州从袁谭，曹操使刘备徼之，不得过，复走还寿春。六月，至江亭。坐篑床而叹曰“袁术乃至是乎”因愤慨结病，欧血死。妻子依故吏庐江太守刘勋。孙策破勋，复见收视，术女入孙权宫，子曜仕吴为郎中。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "论曰“天命符验，可得而见，未可得而言也。然大致受大福者，归于信顺乎。夫事不以顺，虽强力广谋，不能得也。谋不可得之事，日失忠信，变诈妄生矣。况复苟肆行之，其以欺天乎。虽假符僭称，归将安所容哉。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "吕布字奉先，五原九原人也。以弓马骁武给并州。刺史丁原为骑都尉，屯河内，以布为主簿，甚见亲侍。灵帝崩，原受何进召，将兵诣洛阳，为执金吾。会进败，董卓诱布杀原而并其兵。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "卓以布为骑都尉，誓为父子，甚爱信之。稍迁至中郎将，封都亭侯。卓自知凶恣，每怀猜畏，行止常以布自卫。尝小失卓意，卓拔手戟掷之。布拳捷得免，而改容顾谢，卓意亦解。布由是阴怨于卓。卓又使布守中阁，而私与傅婢情通，益不自安。因往见司徒王允，自陈卓几见杀之状。时允与尚书仆射士孙瑞密谋诛卓，因以告布，使为内应。布曰“如父子何”曰“君自姓吕，本非骨肉。今忧死不暇，何谓父子。掷戟之时，岂有父子情也”布遂许之，乃于门刺杀卓，事已见《卓传》。允以布为奋威将军，假节，仪同三司，封温侯。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "允既不赦凉州人，由是卓将李傕等遂相结，还攻长安。布与傕战，败，乃将数百骑，以卓头系马鞍，走出武关，奔南阳。袁术待之甚厚。布自恃杀卓，有德袁氏，遂恣兵抄掠。术患之。布不安，复去从张杨于河内。时李傕等购募求布急，杨下诸将皆欲图之。布惧，谓杨曰“与卿州里，今见杀，其功未必多。不如生卖布，可大得傕等爵宠”杨以为然。有顷，布得走投袁绍，绍与布击张燕于常山。燕精兵万馀，骑数千匹。布常御良马，号曰赤菟，能驰城飞堑，与其健将成廉、魏越等数十骑驰突燕阵，一日或至三四，皆斩首而出。连战十馀日，遂破燕军。布既恃其功，更请兵于绍，绍不许，而将士多暴横，绍患之。布不自安，因求还洛阳。绍听之，承制使领司隶校尉，遣壮士送布而阴使杀之。布疑其图己，乃使人鼓筝于帐中，潜自遁出。夜中兵起，而布已亡。绍闻，惧为患，募遣追之，皆莫敢逼，遂归张杨。道经陈留，太守张邈遣使迎之，相待甚厚，临别把臂言誓。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "邈字孟卓，东平人，少以侠闻。初辟公府，稍迁陈留太守。董卓之乱，与曹操共举义兵。及袁绍为盟主，有骄色，邈正义责之。绍既怨邈，且闻与布厚，乃令曹操杀邈。操不听，然邈心不自安。兴平元年，曹操东击陶谦，令其将武阳人陈宫屯东郡。宫因说邈曰“今天下分崩，雄桀并起。君拥十万之众，当四战之地，抚剑顾眄，亦足以为人豪，而反受制，不以鄙乎。今州军东征，其处空虚，吕布壮士，善虞无前，迎之共据兖州，观天下形势，俟时事变通，此亦从横一时也”邈从之，遂与弟超及宫等迎布为兖州牧，据濮阳，郡县皆应之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "曹操闻而引军击布，累战，相持百馀日。是时，旱、蝗，少谷，百姓相食，布移屯山阳。二年间，操复尽收诸城，破布于钜野，布东奔刘备。邈诣袁术求救，留超将家属屯雍丘。操围超数月，屠之，灭其三族。邈未至寿春，为其兵所害。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "时，刘备领徐州，居下邳，与袁术相拒于淮上。术欲引布击备，乃与布书曰“术举兵诣阙，未能屠裂董卓。将军诛卓，为术报耻，功一也。昔金元休南至封丘，为曹操所败。将军伐之，令术复明目于遐迩，功二也。术生年以来，不闻天下有刘备，备乃举兵与术对战。凭将军威灵，得以破备，功三也。将军有三大功在术，术虽不敏，奉以死生。将军连年攻战，军粮苦少，今送米二十万斛。非唯此止，当骆驿复致。凡所短长亦唯命”布得书大悦，即勒兵袭下邳，获备妻子。备败走海西，饑困，请降于布。布又恚术运粮不复至，乃具车马迎备，以为豫州刺史，遣屯小沛。布自号徐州牧。术惧布为己害，为子求婚，布复许之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "术遣将纪灵等步骑三万以攻备，备求救于布。诸将谓布曰“将军常欲杀刘备，今可假手于术”布曰“不然。术若破备，则北连太山，吾为在术围中，不得不救也”便率步骑千馀，驰往赴之。灵等闻布至，皆敛兵而止。布屯沛城外，遣人招备，并请灵等与共飨饮。布谓灵曰“玄德，布弟也，为诸君所困，故来救之。布性不喜合斗，但喜解斗耳”乃令军候植戟于营门，布弯弓顾曰“诸君观布谢戟小支，中者当各解兵，不中可留决斗”布即一发，正中戟支。灵等皆惊，言“将军天威也”。明日复欢会，然后各罢。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "术遣韩胤以僭号事告布，因求迎妇，布遣女随之。沛相陈珪恐术报布成姻，则徐、杨合从，为难未已。于是往说布曰“曹公奉迎天子，辅赞国政，将军宜与协助同策谋，共存大计。今与袁术结姻，必受不义之名，将有累卵之危矣”布亦素怨术，而女已在涂，乃追还绝婚，执胤送许，曹操杀之。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "陈珪欲使子登诣曹操，布固不许，会使至，拜布为左将军，布大喜，即听登行，并令奉章谢恩。登见曹操，因陈布勇而无谋，轻于去就，宜早图之。操曰“布狼子野心，诚难久养，非卿莫究其情伪”即增珪秩中二千石，拜登广陵太守。临别，操执登手曰“东方之事，便以相付”令阴合部众，以为内应。始布因登求徐州牧，不得。登还，布怒，拔戟斫机曰“卿父劝吾协同曹操，绝婚公路。今吾所求无获，而卿父子并显重，但为卿所卖耳”登不为动容，徐对之曰“登见曹公，言养将军譬如养虎，当饱其肉，不饱则将噬人。公曰：不如卿言。譬如养鹰，饑即为用，饱则飏去。其言如此”布意乃解。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "袁术怒布杀韩胤，遣其大将张勋、桥蕤等与韩暹、杨奉连势，步骑数万，七道攻布。布时兵有三千，马四百匹，惧其不敌，谓陈珪曰“今致术军，卿之由也，为之奈何”珪曰“暹、奉与术，卒合之师耳。谋无素定，不能相维。子登策之，比于连鸡，势不俱栖，立可离也”布用珪策，与暹、奉书曰“二将军亲拔大驾，而布手杀董卓，俱立功名，当垂竹帛。今袁术造逆，宜共诛讨，奈何与贼还来伐布。可因今者同力破术，为国除害，建功天下，此时不可失也”又许破术兵，悉以军资与之。暹、奉大喜，遂共击勋等于下邳，大破之，生禽桥蕤，馀众溃走，其所杀伤、{惰土}水死者殆尽。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "时，太山臧霸等攻破莒城，许布财币以相结，而未及送，布乃自往求之。其督将高顺谏止曰“将军威名宣播，远近所畏，何求不得，而自行求赂。万一不克，岂不损邪”布不从。既至莒，霸等不测往意，固守拒之，无获而还。顺为人清白有威严，少言辞，将众整齐，每战必克。布性决易，所为无常。顺每谏曰“将军举动，不肯详思，忽有失得，动辄言误。误事岂可数乎”布知其忠而不能从。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "建安三年，布遂复从袁术，遣顺攻刘备于沛，破之。曹操遣夏侯惇救备，为顺所败。操乃自将击布，至下邳城下。遗布书，为陈祸福。布欲降，而陈宫等自以负罪于操，深沮其计，而谓布曰“曹公远来，势不能久。将军若以步骑出屯于外，宫将馀众闭守于内。若向将军，宫引兵而攻其背。若但攻城，则将军救于外。不过旬月，军食毕尽，击之可破也”布然之。布妻曰“昔曹氏待公台如赤子，犹舍而归我。今将军厚公台不过于曹氏，而欲委全城，捐妻、子，孤军远出乎。若一旦有变，妾岂得为将军妻哉”布乃止。而潜遣人求救于袁术，自将千馀骑出。战败走还，保城不敢出。术亦不能救。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "曹操堑围之，壅沂、泗以灌其城，三月，上下离心。其将侯成使客牧其名马，而客策之以叛。成追客得马，诸将合礼以贺成。成分酒肉，先入诣布而言曰“蒙将军威灵，得所亡马，诸将齐贺，未敢尝也，故先以奉贡”布怒曰“布禁酒而卿等酝酿，为欲因酒共谋布邪”成忿惧，乃与诸将共执陈宫、高顺，率其众降。布与麾下登白门楼。兵围之急，令左右取其首诣操。左右不忍，乃下降。布见操曰“今日已往，天下定矣”操曰“何以言之”布曰“明公之所患不过于布，今已服矣。令布将骑，明公将步，天下不足定也”顾谓刘备曰“玄德，卿为坐上客，我为降虏，绳缚我急，独不可一言邪”操笑曰“缚虎不得不急”乃令缓布缚。刘备曰“不可。明公不见吕布事丁建阳、董太师乎”操颔之。布目备曰“大耳儿最叵信”操谓陈宫曰“公台平生自谓智有馀，今意何如”宫指布曰“是子不用宫言，以至于此。若见从，未可量也”操又曰“奈卿老母何”宫曰“老母在公，不在宫也。夫以孝理天下者，不害人之亲”操复曰“奈卿妻、子何”宫曰“宫闻霸王之主，不绝人之祀”固请就刑，遂出不顾，操为之泣涕。布及宫、顺皆缢杀之，传首许市。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十五·刘焉袁术吕布列传第六十五",
    "text": "赞曰：焉作庸牧，以希后福。曷云负荷。地堕身逐。术既叨贪，布亦翻覆。",
    "chapter_url": "https://duguoxue.com/ershisishi/3390.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "初，光武长于民间，颇达情伪，见稼穑艰难，百姓病害，至天下已定，务用安静，解王莽之繁密，还汉世之轻法。身衣大练，色无重采，耳不听郑、卫之音，手不持珠玉之玩，宫房无私爱，左右无偏恩。建武十三年，异国有献名马者，日行千里，又进宝剑，贾兼百金，诏以马驾鼓车，剑赐骑士。损上林池籞之官，废骋望弋猎之事。其以手迹赐方国者，皆一札十行，细书成文。勤约之风，行于上下。数引公卿郎将，列于禁坐。广求民瘼，观纳风谣。故能内外匪懈，百姓宽息。自临宰邦邑者，竞能其官。若杜诗守南阳，号为“杜母”，任延、锡光移变边俗，斯其绩用之最章章者也。又第五伦、宋均之徒，亦足有可称谈。然建武、永平之间，吏事刻深，亟以谣言单辞，转易守长。故朱浮数上谏书，箴切峻政，钟离意等亦规讽殷勤，以长者为言，而不能得也。所以中兴之美，盖未尽焉。自章、和以后，其有善绩者，往往不绝。如鲁恭、吴祐、刘宽及颍川四长，并以仁信笃诚，使人不欺。王堂、陈宠委任贤良，而职事自理：斯皆可以感物而行化也。边凤、延笃先后为京兆尹，时人以辈前世赵、张。又王涣、任峻之为洛阳令，明发奸伏，吏端禁止，然导德齐礼，有所未充，亦一时之良能也。今缀集殊闻显迹，以为《循吏篇》云。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "卫飒字子产，河内脩武人也。家贫好学问，随师无粮，常佣以自给。王莽时，仕郡历州宰。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "建武二年，辟大司徒邓禹府。举能案剧，除侍御史，襄城令。政有名迹，迁桂阳太守。郡与交州接境，颇染其俗，不知礼则。飒下车，修庠序之教，设婚姻之礼。期年间，邦俗从化。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "先是，含洭、浈阳，曲江三县，越之故地，武帝平之，内属桂阳。民居深山，滨溪谷，习其风土，不出田租。去郡远者，或且千里。吏事往来，辄发民乘船，名曰“传役”。每一吏出，徭及数家，百姓苦之。飒乃凿山通道五百馀里，列亭传，置邮驿。于是役省劳息，奸吏杜绝。流民稍还，渐成聚邑，使输租赋，同之平民。又耒阳县出铁石，佗郡民庶常依因聚会，私为冶铸，遂招来亡命，多致奸盗。飒乃上起铁官，罢斥私铸，岁所增入五百馀万。飒理恤民事，居官如家，其所施政，莫不合于物宜。视事十年，郡内清理。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "二十五年，征还。光武欲以为少府，会飒被疾，不能拜起，敕以桂阳太守归家，须后诏书。居二岁，载病诣阙，自陈困笃，乃收印绶，赐钱十万，后卒于家。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "南阳茨充代飒为桂阳。亦善其政，教民种殖桑柘麻纻之属，劝令养蚕织履，民得利益焉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "任延字长孙，南阳宛人也。年十二，为诸生，学于长安，明《诗》、《易》、《春秋》，显名太学，学中号为“任圣童”。值仓卒，避兵之陇西。时隗嚣已据四郡，遣使请延，延不应。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "更始元年，以延为大司马属，拜会稽都尉。时年十九，迎官惊其壮。及到，静泊无为，唯先遣馈礼祠延陵季子。时，天下新定，道路未通，避乱江南者皆未还中土，会稽颇称多士。延到，皆聘请高行如董子仪、严子陵等，敬待以师友之礼。掾吏贫者，辄分奉禄以赈给之。省诸卒，令耕公田，以周穷急。每时行县，辄使慰勉孝子，就餐饭之。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "吴有龙丘苌者，隐居太末，志不降辱。王莽时，四辅三公连辟，不到。掾史白请召之。延曰“龙丘先生躬德履义，有原宪、伯夷之节。都尉埽洒其门，犹惧辱焉，召之不可”遣功曹奉谒，修书记，致医药，吏使相望于道。积一岁，苌乃乘辇诣府门，愿得先死备录。延辞让再三，遂署议曹祭酒。苌寻病卒，延自临殡，不朝三日。是以郡中贤士大夫争往宦焉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "建武初，延上书愿乞骸骨，归拜王庭。诏征为九真太守。光武引见，赐马杂缯，令妻子留洛阳。九真俗以射猎为业，不知牛耕，民常告籴交阯，每致困乏。延乃令铸作田器，教之垦辟。田畴岁岁开广，百姓充给。又骆越之民无嫁娶礼法，各因淫好，无適对匹，不识父子之性，夫妇之道。延乃移书属县，各使男年二十至五十，女年十五至四十，皆以年齿相配。其贫无礼娉，令长吏以下各省奉禄以赈助之。同时相娶者二千馀人。是岁风雨顺节，谷稼丰衍。其产子者，始知种姓。咸曰“使我有是子者，任君也”多名子为“任”。于是徼外蛮夷夜郎等慕义保塞，延遂止罢侦候戍卒。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "初，平帝时，汉中锡光为交阯太守，教导民夷，渐以礼义，化声侔于延。王莽末，闭境拒守。建武初，遣使贡献，封盐水侯。领南华风，始于二守焉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "延视事四年，征诣洛阳，以病稽留，左转睢阳令，九真吏人生为立祠。拜武威太守，帝亲见，戒之曰“善事上官，无失名誉”延对曰“臣闻忠臣不私，私臣不忠。履正奉公，臣子之节。上下雷同，非陛下之福。善事上官，臣不敢奉诏”帝叹息曰“卿言是也”",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "既之武威，时将兵长史田绀，郡之大姓，其子弟宾客为人暴害。延收绀系之，父子宾客伏法者五六人。绀少子尚乃聚会轻薄数百人，自号将军，夜来攻郡。延即发兵破之。自是威行境内，吏民累息。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "郡北当匈奴，南接种羌，民畏寇抄，多废田业。延到，选集武略之士千人，明其赏罚，令将杂种胡骑休屠黄石屯据要害，其有警急，逆击追讨。虏恒多残伤，遂绝不敢出。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "河西旧少雨泽，乃为置水官吏，修理沟渠，皆蒙其利。又造立校官，自掾史子孙，皆令诣学受业，复其徭役。章句既通。悉显拔荣进之。郡遂有儒雅之士。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "后坐擅诛羌不先上，左转召陵令。显宗即位，拜颍川太守。永平二年，征会辟雍，因以为河内太守。视事九年，病卒。少子恺，官至太常。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "王景字仲通，乐浪讲邯人也。八世祖仲，本琅邪不其人。好道术，明天文。诸吕作乱，齐哀王襄谋发兵，而数问于仲。及济北王兴居反，欲委兵师仲，仲惧祸及，乃浮海东奔乐浪山中，因而家焉。父闳，为郡三老。更始败，土人王调杀郡守刘宪，自称大将军、乐浪太守。建武六年，光武遣太守王遵将兵击之。至辽东，闳与郡决曹史杨邑等共杀调迎遵，皆封为列侯，闳独让爵。帝奇而征之，道病座。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "景少学《易》，遂广窥众书，又好天文术数之事，沈深多伎艺。辟司空伏恭府。时有荐景能理水者，显宗诏与将作谒者王吴共修作浚仪渠。吴用景墕流法，水乃不复为害。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "初，平帝时，河、汴决坏，未及得修。建武十年，阳武令张汜上言“河决积久，日月侵毁，济渠所漂数十许县。修理之费，其功不难。宜改修堤防，以安百姓”书奏，光武即为发卒。方营河功，而逡仪令乐俊复上言“昔元光之间，人庶炽盛，缘堤垦殖，而瓠子河决，尚二十馀年，不即拥塞。今居家稀少，田地饶广，虽未修理，其患犹可。且新被兵革，方兴役力，劳怨既多，民不堪命。宜须平静，更议其事”光武得此遂止。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "后汴渠东侵，日月弥广，而水门故处，皆在河中，兖、豫百姓怨叹，以为县官恒兴佗役，不先民急。永平十二年，议修汴渠，乃引见景，问以理水形便。景陈其利害，应对敏给，帝善之。又以尝修浚仪，功业有成，乃赐景《山海经》、《河渠书》、《禹贡图》及钱帛衣物。夏，遂发卒数十万，遣景与王吴修渠筑堤，自荥阳东至千乘海口千馀里。景乃商度地势，凿山阜，破砥绩，直截沟涧，防遏冲要，疏决壅积，十里立一水门，令更相洄注，无复溃漏之患。景虽简省役费，然犹以百亿计。明年夏，渠成。帝亲自巡行，诏滨河郡国置河堤员吏，如西京旧制。景由是知名。王吴及诸从事掾史皆增秩一等。景三迁为侍御史。十五年，从驾车巡狩，至无盐，帝美其功绩，拜河堤谒者，赐车马缣钱。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "建初七年，迁徐州刺史。先是杜陵杜笃奏上《论都赋》，欲令车驾迁还长安。耆老闻者，皆动怀土之心，莫不眷然伫立西望。景以宫庙已立，恐人情疑惑，会时有神雀诸瑞，乃作《金人论》，颂洛邑之美，天人之符，文有可采。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "明年，迁庐江太守。先是，百姓不知牛耕，致地力有馀而食常不足。郡界有楚相孙叔敖所起芍陂稻田。景乃驱率吏民，修起芜废，教用犁耕，由是垦辟倍多，境内丰给。遂铭石刻誓，令民知常禁。又训令蚕织，为作法制，皆著于乡亭，庐江传其文辞。卒于官。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "初，景以为《六经》所载，皆有卜筮，作事举止，质于蓍龟，而众书错糅，吉凶相反，乃参纪众家数术文书，冢宅禁忌，堪舆日相之属，适于事用者，集为《大衍玄基》云。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "秦袁字伯平，扶风茂陵人也。自汉兴之后，世位相承。六世祖袭，为颍川太守，与群从同时为二千石者五人，故三辅号曰“万石秦氏”。彭同产女弟，显宗时入掖庭为贵人，有宠。永平七年，以彭贵人兄，随四姓小侯擢为开阳城门候。十五年，拜骑都尉，副驸马都尉耿秉北征匈奴。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "建初元年，迁山阳太守。以礼训人，不任刑罚。崇好儒雅，敦明庠序。每春秋飨射，辄修升降揖让之仪。乃为人设四诫，以定六亲长幼之礼。有遵奉教化者，擢为乡三老，常以八月致酒肉以劝勉之。吏有过咎，罢遣而已，不加耻辱。百姓怀爱，莫有欺犯。兴起稻田数千顷，每于农月，亲度顷亩，分别肥塉，差为三品，各立文簿，藏之乡县。于是奸吏跼蹐，无所容诈。彭乃上言，宜令天下齐同其制。诏书以其所立条式，班令三府，并下州郡。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "在职六年，转颍川太守，仍有凤皇、麒麟、嘉禾、甘露之瑞，集其郡境。肃宗巡行，再幸颍川，辄赏赐钱谷，恩宠甚异。章和二年卒。鼓弟忄享、褒，并为射声校尉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "王涣字稚子，广汉郪人也。父顺，安定太守。涣少好侠，尚气力，数通剽轻少年。晚而改节，敦儒学，习《尚书》，读律令，略举大义。为太守陈宠功曹，当职割断，不避豪右。宠风声大行，入为大司农。和帝问曰“在郡何以为理”宠顿首谢曰“臣任功曹王涣以简贤选能，主簿镡显拾遗补阙，臣奉宣诏书而已”帝大悦，涣由此显名。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "州举茂才，除温令。县多奸猾，积为人患。涣以方略讨击，悉诛之。境内清夷，商人露宿于道。其有放牛者，辄云以属稚子，终无侵犯。在温三年，迁兖州刺史，绳正部郡，风威大行。后坐考妖言不实论。岁馀，征拜侍御史。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "永元十五年，从驾南巡，还为洛阳令。以平正居身，得宽猛之宜。其冤嫌久讼，历政所不断，法理所难平者，莫不曲尽情诈，压塞群疑。又能以谲数发擿奸伏。京师称叹，以为涣有神算。元兴元年，病卒。百姓市道莫不咨嗟。男女老壮皆相与赋敛，致奠醊以千数。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "涣丧西归，道经弘农，民庶皆设槃桉于路。吏问其故，咸言平常持米到洛，为卒司所抄，恒亡其半。自王君在事，不见侵枉，故来报恩。其政化怀物如此。民思其德，为立祠安阳亭西，每食辄弦歌而荐之。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "永初二年，邓太后诏曰“夫忠良之吏，国家所以为理也。求之甚勤，得之至寡。故孔子曰：才难不其然乎。莫大司农朱邑、右扶风尹翁归，政迹茂异，令名显闻，孝宣皇帝嘉叹悯惜，而以黄金百斤策赐其子。故洛阳令王涣，秉清修之节，蹈羔羊之义，尽心奉公，务在惠民，功业未遂，不幸早世，百姓追思，为之立祠。自非忠爱之至，孰能若斯者乎。今以涣子石为郎中，以劝劳勤”延熹中，桓帝事黄、老道，悉毁诸房祀，唯特诏密县存故太傅卓茂庙，洛阳留王涣祠焉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "镡显后亦知名，安帝时为豫州刺史。时，天下肌荒，竞为盗贼，州界收捕且万馀人。显愍其困穷，自陷刑辟，辄擅赦之，因自劾奏。有诏勿理。后位至长乐卫尉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "自涣卒后，连诏三公特选洛阳令，皆不称职。永和中，以剧令勃海任峻补之。峻擢用文武吏，皆尽其能，纠剔奸盗，不得旋踵，一岁断狱，不过数十，威风猛于涣，而文理不及之。峻字叔高，终于太山太守。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "许荆字少张，会稽阳羡人也。祖父武，太守第五伦举为孝廉。武以二弟晏、普未显，欲令成名，乃请之曰“礼有分异之义，家有别居之道”于是共割财产以为三分，武自取肥田广宅奴婢强者，二弟所得并悉劣少。乡人皆称弟克让而鄙武贪婪，晏等以此并得选举，武乃会宗亲，泣曰“吾为兄不肖，盗声窃位，二弟长年，未豫荣禄，所以求得分财，自取大讥。今理产所增，三倍于前，悉以推二弟，一无所留”于是郡中翕然，远近称之。位至长乐少府。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "荆少为郡吏，兄子世尝报仇杀人，怨者操兵攻之。荆闻，乃出门逆怨者，跪而言曰“世前无状相犯，咎皆在荆不能训导。兄既早没，一子为嗣，如令死者伤其灭绝，愿杀身代之”怨家扶荆起，曰“许掾郡中称贤，吾何敢相侵”因遂委去。荆名誉益著。太守黄兢举孝廉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "和帝时，稍迁桂阳太守。郡滨南州，风俗脆薄，不识学义。荆为设丧纪婚姻制度，使知礼禁。尝行春到耒阳县，人有蒋均者，兄弟争财，互相言讼。荆对之叹曰“吾荷国重任，而教化不行，咎在太守”乃顾使吏上书陈状，乞诣廷尉。均兄弟感悔，各求受罪。在事十二年，父老称歌。以病自上，征拜谏议大夫，卒于官。桂阳人为立庙树碑。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "荆孙，灵帝时为太尉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "孟尝字伯周，会稽上虞上也。其先三世为郡吏，并伏节死难。尝少修操行，仕郡为户曹史。上虞有寡妇至孝养姑。姑年老寿终，夫女弟先怀嫌忌，乃诬妇厌苦供养，加鸩其母，列讼县庭。郡不加寻察，遂结竟其罪。尝先知枉状，备言之于太守，太守不为理。尝哀泣外门，因谢病去，妇竟冤死。自是郡中连旱二年，祷请无所获。后太守殷丹到官，访问其故，尝诣府具陈寡妇冤诬之事。因曰“昔东海孝妇，感天致旱，于公一言，甘泽时降。宜戮讼者，以谢冤魂，庶幽枉获申，时雨可期”丹从之，即刑讼女而祭妇墓，天应澍雨，谷稼以登。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "尝后策孝廉，举茂才，拜徐令。州郡表其能，迁合浦太守。郡不产谷实，而海出珠宝，与交阯比境，常通商贩，留籴粮食。先时宰守并多贪秽，诡人采求，不知纪极，珠遂渐徙于交阯郡界。于是行旅不至，人物无资，贫者饿死于道。尝到官，革易前敝，求民病利。曾未逾岁，去珠复还，百姓皆反其业，商货流通，称为神明。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "以病自上，被征当还，吏民攀车请之。尝既不得进，乃载乡民船夜遁去。隐处穷泽，身自耕佣。邻县士民慕其德，就居止者百馀家。桓帝时、尚书同郡杨乔上书荐尝曰：",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "臣前后七表言故合浦太守孟尝，而身轻言微，终不蒙察。区区破心，徒然而已。尝安仁弘义，耽乐道德，清行出俗，能干绝群。前更守宰，移风改政，去珠复还，饑民蒙活。且南海多珍，财产易积，掌握之内，价盈兼金，而尝单身谢病，躬耕垄次，匿景藏采，不扬华藻。实羽翮之美用，非徒腹背之毛也。而沉沦草莽，好爵莫及，廊庙之宝，弃于沟渠。且年岁有讫，桑榆行尽，而忠贞之节，永谢圣时。臣诚伤心，私用流涕。夫物以远至为珍，士以稀见为贵。槃木朽珠，为万乘用者，左右为之容耳。王者取士，宜拔众之所贵。臣以斗筲之姿，趋走日月之侧。思立微节，不敢苟私乡曲。窃感禽息，亡身进贤。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "尝竟不见用。年七十，卒于家。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "第五访字仲谋，京兆长陵人，司空伦之族孙也。少孤贫，常佣耕以养兄嫂。有闲暇，则以学文。仕郡为功曹，察孝廉，补新都令。政平化行，三年之间，邻县归之，户口十倍。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "迁张掖太守。岁饑，粟石数千，访乃开仓赈给以救其敝。更惧谴，争欲上言。访曰“若上须报，是弃民也。太守乐以一身救百姓”遂出谷赋人。顺帝玺书嘉之。由是一郡得全。岁馀，官民并丰，界无奸盗。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "迁南阳太守，去官。拜护羌校尉，边境服其威信。卒于官。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "刘矩字叔方，沛国萧人也。叔父光，顺帝时为司徒。矩少有高节，以父叔辽未得仕进，遂绝州郡之命。太尉朱宠、太傅桓焉嘉其志义，故叔辽以此为诸公所辟，拜议郎，矩乃举孝廉。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "稍迁雍丘令，以礼让化之，其无孝义者，皆感悟自革。民有争讼，矩常引之于前，提耳训告，以为忿恚可忍，县官不可入，使归更寻思。讼者感之，辄各罢去。其有路得遗者，皆推寻其主。在县四年，以母忧去官。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "后太尉胡广举矩贤良方正，四迁为尚书令。矩性亮直，不能谐附贵势，以是失大将军梁冀意，出为常山相，以疾去官。时冀妻兄孙祉为沛相，矩惧为所害，不敢还乡里，乃投彭城友人家。岁馀，冀意少悟，乃止。补从事中郎，复为尚书令，迁宗正、太常。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "延熹四年，代黄琼为太尉。琼复为司空，矩与琼及司徒种暠同心辅政，号为贤相。时，连有灾异，司隶校尉以劾三公。尚书朱穆上疏，称矩等良辅，以言殷汤、高宗不罪臣下之义。帝不省，竟以蛮夷反叛免。后复拜太中大夫。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "灵帝初，代周景为太尉。矩再为上公，所辟召皆名儒宿德。不与州郡交通。顺辞默谏，多见省用。复以日食免。因乞骸骨，卒于家。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "刘宠字祖荣，东莱牟平人，齐悼惠王之后也。悼惠王子孝王将闾，将闾少子封牟平侯，子孙家焉。父丕，博学，号为通儒。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "宠少受父业，以明经举孝廉，陈东平陵令，以仁惠为吏民所爱。母疾，弃官去。百姓将送塞道，车不得进，乃轻服遁归。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "后四迁为豫章太守，又三迁拜会稽太守。山民愿朴，乃有白首不入市井者，颇为官吏所扰。宠简除烦苛，禁察非法，郡中大化。征为将作大匠。山阴县有五六老叟，尨眉皓发，自若邪山谷间出，人赍百钱以送宠。宠劳之曰“父老何自苦”对曰“山谷鄙生，未尝识郡朝。它守时吏发求民间，至夜不绝，或狗吠竟夕，民不得安。自明府下车以来，狗不夜吠，民不见吏。年老遭值圣明，今闻当见弃去，故自扶奉送”宠曰“吾政何能及公言邪。勤苦父老”为人选一大钱受之。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "转为宗正、大鸿胪。延熹四年，代黄琼为司空、以阴雾愆阳免。顷之，拜将作大匠，得为宗正。建宁元年，代王畅为司空，频迁司徒、太尉。二年，以日食策免，归乡里。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "宠前后历宰二郡，累登卿相，而清约省素，家无货积。尝出京师，欲息亭舍，亭吏止之，曰“整顿洒埽，以待刘公，不可得止”宠无言而去，时人称其长者，以老病卒于家。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "弟方，官至山阳太守。方有二子：贷字公山，繇字正礼。兄弟齐名称。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "董卓入洛阳，岱从侍中出为兖州刺史。虚己爱物，为士人所附。初平三年，青州黄巾贼入兖州，杀任城相郑遂，转入东平。岱击之，战死。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "兴平中，繇为杨州牧、振威将军。时袁术据淮南，繇乃移居曲阿。值中国丧乱，士友多南奔，繇携接收养，与同优剧，甚得名称。袁术遣孙策攻破繇，因奔豫章，病卒。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "仇览字季智，一名香，除留考城人也。少为书生淳默，乡里无知者。年四十，县召补史，选为蒲亭长。劝人生业，为制科令，至于果菜为限，鸡豕有数，农事既毕，乃令子弟群居，还就黉学。其剽轻游恣者，皆役以田桑，严设科罚。躬助丧事，赈恤穷寡。期年称大化。览初到亭，人有陈元者，独与母居，而母诣览告元不孝。览惊曰“吾近日过舍，庐落整顿，耕耘以时。此非恶人，当是教化未及至耻。母守寡养孤，苦身投老，奈何肆忿于一朝，欲致子以不义乎”母闻感悔，涕泣而去。览乃亲到元家，与其母子饮，因为节人伦孝行，譬以祸福之言。元卒成孝子。乡邑为之谚曰“父母何在在我庭，化我鸤枭哺所生”",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "时考城令河内王涣，政尚严猛，闻览以德化人，署为主簿。谓览曰“主簿闻陈元之过，不罪而化之，得无少鹰鹯之志邪”览曰“以为鹰鹯，不若鸾凤”涣谢遣曰“枳棘非鸾凤所栖，百里岂大贤之路。今日太学曳长裾，飞名誉，皆主簿后耳。以一月奉为资，勉卒景行”",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "览入太学。时，诸生同郡符融有高名，与览比宇，宾客盈室。览常自守，不与融言。融观其容止，心独奇之，乃谓曰“与先生同郡壤，邻房牖。今京师英雄四集，志士交结之秋，虽务经常，守之何因”览乃正色曰“天子修设太学，岂但使人游谈其中”高揖而去，不复与言。后融以告郭林宗，林宗因与融赍刺就房谒之，遂请留宿。林宗嗟叹，下床为拜。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "览学毕归乡里，州郡并请，皆以疾辞。虽在宴居，必以礼自整。妻子有过，辄免冠自责。妻子庭谢，候览冠，乃敢升堂。家人莫见喜怒声色之异。后征方正，遇疾而卒。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "三子皆有文史才，少子玄，最知名。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "童恢字汉宗，琅邪姑幕人也。父仲玉，遭玉凶荒，倾家赈恤，九族乡里赖全者以百数。仲玉早卒。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "恢少仕州郡为吏，司徒杨赐闻其执法廉平，乃辟之。乃赐被劾当免，掾属悉投刺去，恢独诣阙争之。乃得理，掾属悉归府，恢杖策而逝。由是论者归美。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "复辟公府，除不其令。吏人有犯违禁法，辄随方晓示。若吏称其职，人行善事者，皆赐以酒肴之礼，以劝励之。耕织种收，皆有条章。一境清静，牢狱连年无囚。比县流人归化，徙居二万馀户。民尝为虎所害，乃设槛捕之，生获二虎。恢闻而出，咒虎曰“天生万物，唯人为贵。虎狼当食六畜，而残暴于人。王法杀人者伤，伤人则论法。汝若是杀人者，当垂头服罪。自知非者，当号呼称冤”一虎低头闭目，状如震惧，即时杀之。其一视恢鸣吼，踊跃自奋，遂令放释。吏人为之歌颂。青州举尤异，迁丹阳太守，暴疾而卒。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "弟翊字汉文，名高于恢，宰府先辟之。翊阳喑不肯仕，及恢被命，乃就孝廉，除须昌长。化有异政，吏人生为立碑。闻举将丧，弃官归。后举茂才，不就。卒于家。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十六·循吏列传第六十六",
    "text": "赞曰“政界张急，理善亨鲜。推忠以及，众瘼自蠲。一夫得情，千室鸣统。怀我风爱，永载遗贤。",
    "chapter_url": "https://duguoxue.com/ershisishi/3391.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "汉承战国馀烈，多豪猾之民。其并兼者则陵横邦邑，桀健者则雄张闾里。且宰守旷远，户口殷大。故临民之职，专事威断，族灭奸轨，先行后闻。肆情刚烈，成其不桡之威。违众用己，表其难测之智。至于重文横入，为穷怒之所迁及者，亦何可胜言。故乃积骸满{穴井}，漂血十里。致温舒有虎冠之吏，延年受屠伯之名，岂虚也哉。若其揣挫强伤，摧勒公卿，碎裂头脑而不顾，亦为壮也。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "自中兴以后，科网稍密，吏人之严害者，方于前世省矣。而阉人亲娅，侵虐天下。至使阳球磔王甫之尸，张俭剖曹节之墓。若此之类，虽厌快众愤，亦云酷矣。俭知名，故附《党人篇》。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "董宣字少平，陈留圉人也。初为司徒侯霸所辟，举高第，累迁北海相。到官，以大姓公孙丹为五官掾。丹新造居宅，而卜工以为当有死者，丹乃令其子杀道行人，置尸舍内，以塞其咎。宣知，即收丹父子杀之。丹宗族亲党三十馀人，操兵诣府，称冤叫号。宣以丹前附王莽、虑交通海贼，乃悉收系剧狱，使门下书佐水丘岑尽杀之。青州以其多滥，奏宣考岑，宣坐征诣廷尉。在狱，晨夜讽诵，无忧色。及当出刑，官属具馔送之，宣乃厉色曰“董宣生平未曾食人之食，况死乎”升车而去。时，同刑九人，次应及宣，光武驰使驺骑特原宣刑，且令还狱。遣使者诘宣多杀无辜，宣具以状对，言水丘岑受臣旨意，罪不由之，愿杀臣活岑。使者以闻，有诏左转宣怀令，令青州勿案岑罪。岑官至司隶校尉。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "后江夏有剧贼夏喜等寇乱郡境，以宣为江夏太守。到界，移书曰“朝廷以太守能禽奸贼，故辱斯任。今勒兵界首，檄到，幸思自安之宜”喜等闻，惧，即归降散。外戚阴氏为郡都尉，宣轻慢之，坐免。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "后特征为洛阳令。时湖阳公主苍头白日杀人，因匿主家，吏不能得。及主出行，而以奴骖乘，宣于夏门亭候之，乃驻车叩马，以刀画地，大言数主之失，叱奴下车，因格杀之。主即还宫诉帝，帝大怒，召宣，欲箠杀之。宣叩头曰“愿乞一言而死”帝曰“欲何言”宣曰“陛下圣德中兴，而从奴杀良人，将何以理天下乎。臣不须箠，请得自杀”即以头击楹，流血被面。帝令小黄门持之，使宣叩头谢主，宣不从，强使顿之，宣两手据地，终不肯俯。主曰“文叔为白衣时，臧主匿死，吏不敢至门。今为天子，威不能行一令乎”帝笑曰“天子不与白衣同”困敕强项令出。赐钱三十万，宣悉以班诸吏。由是搏击豪强，莫不震栗。京师号为“卧虎”。歌之曰“枹鼓不鸣董少平”",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "在县五年。年七十四，卒于官。诏遣使者临视，唯见布被覆尸，妻子对哭，有大麦数斛、敝车一乘。帝伤之，曰“董宣廉洁，死乃知之”以宣尝为二千石，赐艾绶，葬以大夫礼。拜子并为郎中，后官至齐相。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "樊晔字仲华，南阳新野人也。与光武少游旧。建武初，征为侍御史，迁河东都尉，引见云台。初，光武微时，尝以事拘于新野，晔为市吏，饣鬼饵一笥，帝德之不忘，仍赐晔御食，及乘舆服物。因戏之曰“一笥饵得都尉，何如”晔顿首辞谢。及至郡，诛讨大姓马適匡等。盗贼清，吏人畏之。数年，迁杨州牧，教民耕田种树理家之术。视事十馀年，坐法左转积长。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "隗嚣灭后，陇右不安，乃拜晔为天水太守。政严猛，好申、韩法、善恶立断。人有犯其禁者，率不生出狱，吏人及羌胡畏之。道不拾遗。行旅至夜，聚衣装道傍，曰“以付樊公”。凉州为之歌曰“游子常苦贫，力子天所富。宁见乳虎穴，不入冀府寺。大笑期必死，忿怒或见置。嗟我樊府君，安可再遭值”视事十四年，卒官。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "永平中，显宗追思晔在天水时政能，以为后人莫之及，诏赐家钱百万。子融，有俊才，好黄、老，不肯为吏。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "李章字第公，河内怀人也。五世二千石。章习《严氏春秋》，经明教授，历州郡吏。光武为大司马，平定河北，召章置江曹属，数从征伐。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "光武即位，拜阳平令。时赵、魏豪右往往屯聚，清河大姓赵纲遂于县界起坞壁，缮甲兵，为在所害。章到，乃设飨会，而延谒纲。纲带文剑，被羽衣，从士百馀人来到。章与对宴饮，有顷，手剑斩纲，伏兵亦悉杀其从者，因驰诣坞壁，掩击破之，吏人遂安。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "迁千乘太守，坐诛斩盗贼过滥，征下狱免。岁中拜侍御史，出为琅邪太守。时北海安丘大姓夏长思等反，遂囚太守处兴，而据营陵城。章闻，即发兵千人，驰往击之。掾史止章曰“二千石行不得出界，兵不得擅发”章按剑怒曰“逆虏无状，囚劫郡守，此何可忍。若坐讨贼而死，吾不恨也”遂引兵安丘城下，募勇敢烧城门，与长思战，斩之，获三百馀级，得牛马五百馀头而还。兴归郡，以状上帝，悉以所得班劳吏士。后坐度人田不实征，以章有功，但司冠论。月馀免刑，归。复征，会病卒。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "周纟亏字文通，下邳徐人也。为人刻削少恩，好韩非之术。少为廷尉史。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "永平中，补南行唐长。到官，晓吏人曰“朝廷不以长不肖，使牧黎民，而性仇猾吏，志除豪贼，且勿相试”遂杀县中尤无状者数十人，吏人大震。过博平令。收考奸臧，无出狱者。以威名迁齐相，亦颇严酷，专任刑法，而善为辞案条教，为州内所则。后坐杀无辜，复左转博平令。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "建初中，为勃海太守。每敕令到郡，辄隐闭不出，先遣使属县尽决刑罪，乃出诏书。坐征诣廷尉，免归。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "纟亏廉洁无资，常筑{毄土}以自给，肃宗闻而怜之，复以为郎，再迁召陵侯相。廷掾惮纟亏严明，欲损其威，乃晨取死人断手足，立寺门。纟亏闻，便往至死人边。若与死人共语状。阴察视口眼有稻芒，乃密问守门人曰“悉谁载藁入城者”门者对“唯有廷掾耳”又问铃下“外颇有疑令与死人语者不”对曰“廷掾疑君”乃收廷掾考问，具服“不杀人，取道边死人”后人莫敢欺者。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "征拜洛阳令。下车，先问大姓名主，吏数闾里豪强以对，纟亏厉声怒曰“本问贵戚若马、窦等辈，岂能知此卖菜佣乎”于是部吏望风旨，争以激切为事。贵戚跼蹐，京师肃清。皇后弟黄门郎窦笃从宫中归，夜至止奸亭，亭长霍延遮止笃，笃苍头与争，延遂拔剑拟笃，而肆詈恣口。笃以表闻。诏召司隶校尉、河南尹诣尚书谴问，遣剑戟士收纟亏送廷尉诏狱。数日贳出。帝知纟亏奉法疾奸，不事贵戚，然苛惨失中，数为有司所奏，八年，遂免官。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "后为御史中丞。和帝即位，太傅邓彪奏纟亏在任过酷，不宜典司京辇。免归田里。后窦氏贵盛，笃兄弟秉权，睚眦宿怨，无不僵仆。纟亏自谓无全，乃柴门自守，以待其祸。然笃等以纟亏公正，而怨隙有素，遂不敢害。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "永元五年，复征为御史中丞。诸窦虽诛，而夏阳侯瑰犹尚在朝。纟亏疾之，乃上疏曰“臣联臧文仲之事君也，见有礼于君者，事之如孝子之养父母，见无礼于君者，诛之如鹰鹯之逐鸟雀。案夏阳侯瑰，本出轻薄，志在邪僻，学无经术，而妄构讲舍，外招儒徒，实会奸桀。轻忽天威，侮慢王室，又造作巡狩封禅上书，惑众不道，当伏诛戮，而主者营私，不为国计。夫涓流虽寡，浸成江河。爝火虽微，卒能燎野，履霜有渐，可不惩革。宜寻吕产专窃之乱，永惟王莽篡逆之祸，上安社稷之计，下解万夫之惑”会瑰归国，纟亏迁司隶校尉。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "六年夏，旱，车驾自幸洛阳录囚徒，二人被掠生虫，坐左转骑都尉。七年，迁将作大匠。九年，卒于官。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "黄昌字圣真，会稽馀姚人也。本出孤微。居近学官，数见诸生修庠序之礼，因好之，遂就经学。又晓习文法，仕郡为决曹。刺史行部，见昌，甚奇之，辟从事。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "后拜宛令，政尚严猛，好发奸伏。人有盗其车盖者，昌初无所言，后乃密遣亲客至门下贼曹家掩取得之，悉收其家，一时杀戮。大姓战惧，皆称神明。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "朝廷举能，迁蜀郡太守。先太守李根年老多悖政，百姓侵冤。及昌到，吏人讼者七百馀人，悉为断理，莫不得所。密捕盗帅一人，胁使条诸县强暴之人姓名居处，乃分遣掩讨，无有遗脱。宿恶大奸，皆奔走他境。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "初，昌为州书佐，其妇归宁于家，遇贼被获，遂流转入蜀为人妻。妻子犯事，乃诣昌自讼。昌疑母不为蜀人，因问所由。对曰“妾本会稽馀姚戴次公女，州书佐黄昌妻也。妾尝归家，为贼所略，遂至于此”昌惊，呼前谓曰“何以识黄昌邪”对曰“昌左足心有黑子，常自言当为二千石”昌乃出足示之。因相持悲泣，还为夫妇。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "视事四年，征，再迁陈相。县人彭氏旧豪纵，造起大舍，高楼临道。昌每出行县，彭氏妇人辄升楼而观。昌不喜，遂敕收付狱，案杀之。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "又迁为河内太守，又再迁颍川太守。永和五年，征拜将作大匠。汉安元年，进补大司农，左转太中大夫，卒于官。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "阳球字方正，渔阳泉州人也。家世大姓冠盖。球能击剑，习弓马。性严厉，好申、韩之学。郡吏有辱其母者，球结少年数十人，杀吏，灭其家，由是知名。初举孝廉，补尚书侍郎，闲达故事，其章奏处议，常为台阁所崇信。出为高唐令，以严苛过理，郡守收举，会赦见原。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "辟司徒刘宠府，举高第。九江山贼起，连月不解。三府上球有理奸才，拜九江太守。球到，设方略，凶贼殄破，收郡中奸吏尽杀之。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "迁平原相。出教曰“相前莅高唐，志埽奸鄙，遂为贵郡所见枉举。昔桓公释管仲射钩之仇，高祖赦季布逃亡之罪。虽以不德，敢忘前义。况君臣分定，而可怀宿者哉。今一蠲往愆，期诸来效。若受教之后而不改奸状者，不得复有所容矣”郡中咸畏服焉。时，天下大旱，司空张颢条奏长吏苛酷贪污者，皆罢免之。球坐严苦，征诣廷尉，当免官。灵帝以球九江时有功，拜议郎。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "迁将作大匠，坐事论。顷之，拜尚书令。奏罢鸿都文学，曰：",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "伏承有诏敕中尚方为鸿都文学乐松、江览等三十二人图象立赞，以劝学者。臣闻《传》曰“君举必书。书而不法，后嗣何观”案松、览等皆出于微蔑，斗筲小人，依凭世戚，附托权豪，俯眉承睫，微进明时。或献赋一篇，或鸟篆盈简，而位升郎中，形图丹青。亦有笔不点牍，辞不辩心，假手请字，妖伪百品，莫不被蒙殊恩，蝉蜕滓浊。是以有识掩口，天下嗟叹。臣闻图象之设，以昭劝戒，欲令人君动鉴得失。未闻竖子小人，诈作文颂，而可妄窃天官，垂象图素者也。今太学、东观足以宣明圣化。愿罢鸿都之选，以消天下之谤。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "书奏不省。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "时，中常侍王甫、曹节等奸虐弄权，扇动外内，球尝拊髀发愤曰“若阳球作司隶，此曹子安得容乎”光和二年，迁为司隶校尉。王甫休沐里舍，球诣阙谢恩，奏收甫及中常侍淳于登、袁赦、封{曰羽}、中黄门刘毅、小黄门庞训、朱禹、齐盛等，及子弟为守令者，奸猾纵恣，罪合灭族。太尉段颎谄附佞幸，宜并诛戮。于是悉收甫、颎等送洛阳狱，及甫子永乐少府萌、沛相吉。球自临考甫等，五毒备极。萌谓球曰“父子既当伏诛，少以楚毒假借老父”。球曰“若罪恶无状，死不灭责，乃欲求假借邪”萌乃骂曰“尔前奉事吾父子如奴，如敢反汝主乎。今日困吾，行自及也”球使以土窒萌口，箠朴交至，父子悉死杖下。颎亦自杀。乃僵磔甫尸于夏城门，大署榜曰“贼臣王甫”。尽没入财产，妻、子皆徙比景。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "球既诛甫，复欲以次表曹节等，乃敕中都官从事曰“且先去大猾，当次案豪右”权门闻之，莫不屏气。诸奢饰之物，皆各缄滕，不敢陈设。京师畏震。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "时，顺帝虞贵人葬，百官会丧还，曹节见磔甫尸道次，慨然抆泪曰“我曹自可相食，何宜使犬舐其汁乎”语诸常侍，今且俱人，勿过里舍也。节直入省，白帝曰“阳球故酷暴吏，前三府奏当免官，以九江微功，复见擢用。愆过之人，好为妄作，不宜使在司隶，以骋毒虐”帝乃徙球为卫尉。时，球出谒陵，节敕尚书令召拜，不得稽留尺一。球被召急，因求见帝，叩头曰“臣无清高之行，横蒙鹰犬之任。前虽纠诛王甫、段颎、盖简落狐狸，未足宣示天下。愿假臣一月，必令豺狼鸱枭，各服其辜”叩头流血。殿上呵叱曰“卫尉扞诏邪”至于再三，乃受拜。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "其冬，司徒刘郃与球议收案张让、曹节，节等知之，共诬白郃等。语已见《陈球传》。遂收球送洛阳狱，诛死，妻、子徙边。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "王吉者，陈留浚仪人，中常侍甫之养子也。甫在《宦者传》。吉少好诵读书传，喜名声，而性残忍。以父秉权宠，年二十馀，为沛相。晓达政事，能断察疑狱，发起奸伏，多出众议。课使郡内各举奸吏豪人诸常有微过酒肉为臧者，虽数十年犹如贬弃，注其名籍。专选剽悍吏，击断非法。若有生子不养，即斩其父母，合土棘埋之。凡杀人皆磔尸车上，随其罪目。宣示属县。夏月腐烂，则以绳连其骨，周遍一郡乃止，见者骇惧。视事五年，凡杀万馀人。其馀惨毒刺刻，不可胜数。郡中惴恐，莫敢自保。及阳球奏甫，乃就收执，死于洛阳狱。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "论曰：古者郭厖，善恶易分。至于画衣冠，异服色，而莫之犯。叔世偷薄，上下相蒙，德义不足以相洽，化导不能以惩违，遂乃严刑痛杀，随而绳之，致刻深之吏，以暴理奸，倚疾邪之公直，济忍苛之虐情。汉世所谓酷能者，盖有闻也。皆以敢捍精敏，巧附文理，风行霜烈，威誉喧赫。与夫断断守道之吏，何工否之殊乎。故严君蚩黄霸之术，密人笑卓茂之政，猛既穷矣，而犹或未胜。然朱邑不以笞辱加物，袁安未尝鞫人臧罪，而猾恶自禁，人不敢犯。何者。以为威辟既用，而苟免之行兴。仁信道孚，故感被之情著。苟免者威隙则奸起，感被者人亡而思存。由一邦以言天下，则刑讼繁措，可得而求乎。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十七·酷吏列传第六十七",
    "text": "赞曰：大道既往，刑礼为薄。斯人斯矣，机诈萌作。去杀由仁，济宽非虐。末暴虽胜，崇本或略。",
    "chapter_url": "https://duguoxue.com/ershisishi/3392.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "《易》曰“天垂象，圣人则之”宦者四星，在皇位之侧，故《周礼》置官，亦备其数。阍者守中门之禁，寺人掌女宫之戒。又云“王之正内者五人”。《月令》“仲冬，命阉尹审门闾，谨房室”《诗》之《小雅》，亦有《巷伯》刺谗之篇。然宦人之在王朝者，其来旧矣。将以其体非全气，情志专良，通关中人，易以役养乎。然而后世因之，才任稍广，其能者，则勃貂、管苏有功于楚、晋，景监、缪贤著庸于秦、赵。及其敝也，则竖刁乱齐，伊戾祸宋。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "汉兴，仍袭秦制，置中常侍官。然亦引用士人，以参其选，皆银珰左貂，给事殿省。及高后称制，乃以张卿为大谒者，出入卧内，受宣诏命。文帝时，有赵谈、北宫伯子，颇见亲幸。至于孝武，亦爱李延年。帝数宴后庭，或潜游离馆，故请奏机事，多以宦人主之。至元帝之世，史游为黄门令，勤心纳忠，有所补益。其后弘恭、石显以佞险自进，卒有萧、周之祸，损秽帝德焉。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "中兴之初，宦官悉用阉人，不复杂调他士。至永平中，始置员数，中常侍四人，小黄门十人。和帝即祚幼弱，而窦宪兄弟专总权威，内外臣僚，莫由亲接，所与居者，唯庵宦而已。故郑众得专谋禁中，终除大憝，遂享分土之封，超登宫卿之位。于是中官始盛焉。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "自明帝以后，迄乎延平，委用渐大，而其员稍增，中常侍至有十人，小黄门二十人，改以金珰右貂，兼领卿署之职。邓后以女主临政，而万机殷远，朝臣国议，无由参断帷幄，称制下令，不出房闱之间，不得不委用刑人，寄之国命。手握王爵，口含天宪，非复掖廷永巷之职，闺牖房闼之任也。其后孙程定立顺之功，曹腾参建桓之策，续以五侯合谋，梁冀受钺，迹因公正，恩固主心，故中外服从，上下屏气。或称伊、霍之勋，无谢于往载。或谓良、平之画，复兴于当今。虽时有忠公，而竟见排斥。举动回山海，呼吸变霜露。阿旨曲求，则光宠三族。直情忤意，则参夷五宗。汉之纲纪大乱矣。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "若夫高冠长剑，纡朱怀金者，布满宫闱。苴茅分虎，南面臣人者，盖以十数。府署第馆，棋列于都鄙。子弟支附，过半于州国。南金、和宝、冰纨、雾縠之积，盈仞珍藏。嫱媛、侍儿、歌单、舞女之玩，充备绮室。狗马饰雕文，土木被缇绣。皆剥割萌黎，竞恣奢欲。构害明贤，专树党类。其有更相援引，希附权强者，皆腐身熏子，以自衒达。同敝相济，故其徒有繁，败国蠹败之事，不可单书。所以海内嗟毒，志士穷栖，寇剧缘间，摇乱区夏。虽忠良怀愤，时或奋发，而言出祸从，旋见孥戮。因复大考钩党，转相诬染。凡称善士，莫不离被灾毒。窦武、何进，位崇戚近，乘九服之嚣怨，协群英之势力，而以疑留不断，至于殄败。斯亦运之极乎。虽袁绍龚行，芟夷无馀，然以暴易乱，亦何云及。自曹腾说梁冀，竟立昏弱。魏武因之，遂迁龟鼎。所谓“君以此始，必以此终”，信乎其然矣。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "郑众字季产，南阳犨人也。为人谨敏有心几。永平中，初给事太子家。肃宗即位，拜小黄门，迁中常侍。和帝初，加位钩盾令。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "时窦太后秉政，后兄大将军宪等并窃威权，朝臣上下莫不附之，而众独一心王室，不事豪党，帝亲信焉。及宪兄弟图作不轨，众遂首谋诛之，以功迁大长秋。策勋班赏，每辞多受少。由是常与议事。中官用权，自众始焉。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "十四年，帝念众功美，封为鄛乡侯，食邑千五百户。永初元年，和熹皇后益封三百户。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "元初元年卒，养子闳嗣。闳卒，子安嗣。后国绝。桓帝延熹二年，绍封众曾孙石雠为关内侯。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "蔡伦字敬仲，桂阳人也。以永平末始给事宫掖，建初中，为小黄门。及和帝即位，转中常侍，豫参帷幄。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "伦有才学，尽心敦慎，数犯严颜，匡弼得失。每至休沐，辄闭门绝宾，暴体田野。后加位尚方令。永元九年，监作秘剑及诸器械，莫不精工坚密，为后世法。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "自古书契多编以竹简，其用缣帛者谓之为纸。缣贵而简重，并不便于人。伦乃造意，用树肤、麻头及敝布、鱼网以为纸。元兴元年奏上之，帝善其能，自是莫不从用焉，故天下咸称“蔡侯纸”。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "元初元年，邓太后以伦久宿卫，封为龙亭侯，邑三百户。后为长乐太仆。四年，帝以经传之文多不正定，乃选通儒谒者刘珍及博士良史诣东观，各雠校家法，令伦监典其事。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "伦初受窦后讽旨，诬陷安帝祖母宋贵人。及太后崩，安帝始亲万机，敕使自致廷尉。伦耻受辱，乃沐浴整衣冠，饮药而死。国除。孙程字稚卿，涿郡新城人也。安帝时，为中黄门，给事长乐宫。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "时邓太后临朝，帝不亲政事。小黄门李闰与帝乳母王圣常共谮太后兄执金吾悝等，言欲废帝，立平原王翼，帝每忿惧。及太后崩，遂诛邓氏而废平原王，封闰雍乡侯。又小黄门江京以谗谄进，初迎帝于邸，以功封都乡侯，食邑各三百户。闰、京并迁中常侍，江京兼大长秋，与中常侍樊丰、黄门令刘安、钩盾令陈达及王圣、圣女伯荣扇动内外，竞为侈虐。又帝舅大将军耿宝、皇后兄大鸿胪阎显更相阿党，遂枉杀太尉杨震，废皇太子为济阴王。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "明年帝崩，立北乡侯为天子。显等遂专朝争权，乃讽有司奏诛樊丰，废耿宝、王圣，及党与皆见死徙。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "十月，北乡侯病笃。程谓济阴王谒者长兴渠曰“王以嫡统，本无失德，先帝用谗，遂至废黜。若北乡疾不起，共断江京、阎显，事乃可成”渠等然之。又中黄门南阳王康，先为太子府史，自太子之废。常怀叹愤。又长乐太官丞京兆王国，并附同于程。至二十七日，北乡侯薨。阎显白太后，征诸五子简为帝嗣。未及至，十一月二日，程遂与王康等十八人，聚谋于西钟下，皆戴单衣为誓。四日夜，程等共会崇德殿上，因入章台门。时，江京、刘安及李闰、陈达等俱坐省门下，程与王康共就斩京、安、达，以李闰权势积为省内所服，欲引为主，因举刃胁闰曰“今当立济阴王，无得摇动”闰曰“诺”于是扶闰起，俱于西钟下迎济阴王立之，是为顺帝。召尚书令、仆射以下，从辇幸南宫云台，程等留守省门，遮扞内外。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "阎显时在禁中，忧迫不知所为，小黄门樊登劝显发兵，以太后诏召越骑校尉冯诗、虎贲中郎将阎崇，屯朔平门，以御程等。诱诗入省，太后使授之印，曰“能得济阴王者封万户侯，得李闰者五千户侯”显以诗所将众少，使与登迎吏士于左掖门外。诗因格杀登，归营屯守。显弟卫尉景遽从省中还外府，收兵至盛德门。程传召诸尚书使收景。尚书郭镇时卧病，闻之，即率直宿羽林出南止车门，逢景从吏士，拔白刃，呼白“无干兵”镇即下车，持节诏之。景曰“何等诏”因听镇，不中。镇引剑击景{惰土}车，左右以戟叉其匈，遂禽之，送廷尉狱，即夜死。旦日，令侍御史收显等送狱，于是遂定。下诏曰：",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "夫表功录善，古今之通义也。故中常侍长乐太仆江京、黄门令刘安、钩盾令陈达与故车骑将军阎显兄弟谋议恶逆，倾乱天下。中黄门孙程、王康、长乐太官丞王国、中黄门黄龙、彭恺、孟叔、李建、王成、张贤、史汎、马国、王道、李元、杨佗、陈予、赵封、李刚、魏猛、苗光等，怀忠愤发，戮力协谋，遂埽灭元恶，以定王室。《诗》不云乎“无言不雠，元德不报”程为谋首，康、国协同。其封程为浮阳侯，食邑五户。康为华容侯，国为郦侯，各九千户。黄龙为湘南侯，五千户。彭恺为西平昌侯，孟叔为中庐侯，李建为复阳侯，各四千二百户。王成为广宗侯，张贤为祝阿侯，史汎为临沮侯，马国为文平侯，王道为范县侯，李元为褒信侯，杨佗为山都侯，陈予为下隽侯，赵封为析县侯，李刚为枝江侯，各四千户。魏猛为夷陵侯，二千户。苗光为东阿侯，千户。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "是为十九侯。加赐车、马、金、银、钱、帛，各有差。李闰以先不豫谋，故不封。遂擢拜程骑都尉。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "永建元年，程与张贤、孟叔、马国等为司隶校尉虞诩讼罪，怀表上殿，呵叱左右。帝怒，遂免程官，因悉遣十九侯就国，后徙封程为宜城侯。程既到国，怨恨恚怼，封还印绶、符策，亡归京师，往来山中。诏书追求，复故爵士，赐车马衣物，遣还国。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "三年，帝念程等功勋，悉征还京师。程与王道、李元皆拜骑都尉，馀悉奉朝请。阳嘉元年，程病甚，即拜奉车都尉，位特进。及卒，使五官中郎将追赠车骑将军印绶，赐谥刚侯。侍御史持节监护丧事，乘舆幸北部尉传，瞻望车骑。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "程临终，遗言上书，以国传弟美。帝许之，而分程半，封程养子寿为浮阳侯。后诏书录微功，封兴渠为高望亭侯。四年，诏宦官养子悉听得为后，袭封爵，定著乎令。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "王康、王国、彭恺、王成、赵封、魏猛六人皆早卒。黄龙、杨佗、孟叔、李建、张贤、史汎、王道、李元，李刚九人与阿母山阳君宋娥更相货赂，求高官增邑，又诬罔中常侍曹腾、孟贲等。永和二年，发觉，并遣就国，减祖四分之一。宋娥夺爵归田舍。唯马国、陈予、苗光保全封邑。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "初，帝见废，监太子家小黄门籍建、傅高梵、长秋长赵熹、丞良贺、药长夏珍皆以无过获罪，建等坐徙朔方。及帝即位，并擢为中常侍。梵坐臧罪，减死一等。建后封东乡侯，三百户。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "贺清俭退厚，位至大长秋。阳嘉中，诏九卿举武猛，贺独无所荐。帝引问其故，对曰“臣生自草茅，长于宫掖，既无知人之明，又未尝交知士类。昔卫鞅因景监以见，有识知其不终。今得臣举者，匪荣伊辱”固辞之。及卒，帝思贺忠，封其养子为都乡侯，三百户。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "曹腾字季兴，沛国谯人也。安帝时，除黄门从官。顺帝在东宫，邓太后以腾年少谨厚，使侍皇太子书，特见亲爱。及帝即位，腾为小黄门，迁中常侍。桓帝得立，腾与长乐太仆州辅等七人，以定策功，皆封亭侯，腾为费亭侯，迁大长秋，加位特进。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "腾用事省闼三十馀年，奉事四帝，未尝有过。其所进达，皆海内名人，陈留虞放、边韶、南阳延固、张温、弘农张奂、颍川堂谿典等。时蜀郡太守因计吏赂遗于腾，益州刺史种暠于斜谷关搜得其书，上奏太守，并以劾腾，请下廷尉案罪。帝曰“书自外来，非腾之过”遂寝暠奏。腾不为纤介，常称暠为能吏，时人嗟美之。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "腾卒，养子嵩嗣。种暠后为司徒，告宾客曰“今身为公，乃曹常侍力焉”",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "嵩灵帝时货赂中官及输西园钱一亿万，故位至太尉。及子操起兵，不肯相随，乃与少子疾避乱琅邪，为徐州刺史陶谦所杀。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "单超，河南人。徐璜，下邳良城人。具瑗，魏郡元城人。左悺，河南平阴人。唐衡，颍川郾人也。桓帝初，超、璜、瑗为中常侍，悺、衡为小黄门史。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "初，梁冀两妹为顺、桓二帝皇后，冀代父商为大将军，再世权威，威振天下。冀自诛太尉李固、杜乔等，骄横益甚，皇后乘势忌恣，多所鸩毒，上下钳口，莫有言者。帝逼畏久，恒怀不平，恐言泄，不敢谋之。延熹二年，皇后崩，帝因如厕，独呼衡问“左右与外舍不相得者皆谁乎”衡对曰“单超、左悺前诣河南尹不疑，礼敬小简，不疑收其兄弟送洛阳狱，二人诣门谢，乃得解。徐璜、具瑗常私忿疾外舍放横，口不敢道”于是帝呼超、悺入室，谓曰“梁将军兄弟专固国朝，迫胁外内，公卿以下从其风旨。今欲诛之，于常侍意何如”超等对曰“诚国奸贼，当诛日久。臣等弱劣，未知圣意何如耳”帝曰“审然者，常侍密图之”对曰“图之不难，但恐陛下复中狐疑”帝曰“奸臣胁国，当伏其罪，何疑乎”于是更召璜、瑗等五人，遂定其议，帝啮超臂出血为盟，于是超收冀及宗亲党与悉诛之。悺、衡迁中常侍。封超新丰侯，二万户，璜武原侯，瑗东武阳侯，各万五千户，赐钱各千五百万。悺上蔡侯，衡汝阳侯，各万三千户，赐钱各千三百万。五人同日封，故世谓之“五侯”。又封小黄门刘普、赵忠等八人为乡侯。自是权归宦官，朝廷日乱矣。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "超病，帝遣使者就拜车骑将军。明年薨，赐东园秘器，棺中玉具，赠侯将军印绶，使者理丧。及葬，发五营骑士，侍御史护丧，将作大匠起冢茔。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "其后四侯转横，天下为之语曰“左回天，具独坐，徐卧虎，唐两{惰土}”皆竞起第宅，楼观壮丽，穷极伎巧。金银罽，施于犬马。多取良人美女以为姬妾，皆珍饰华侈，拟则宫人，其仆从皆乘牛车而从列骑。又养其疏属，或乞嗣异姓，或买苍头为子，并以传国袭封。兄弟姻戚皆宰州临郡，辜较百姓，与盗贼无异。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "超弟安为河东太守，弟子匡为济阴太守，璜弟盛为河内太守，悺弟敏为陈留太守，瑗兄恭为沛相，皆为所在蠹害。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "璜兄子宣为下邳令，暴虐尤甚。先是，求故汝南太守下邳李暠女不能得，及到县，遂将吏卒至暠家，载其女归，戏射杀之，埋著寺内。时，下邳县属东海，汝南黄浮为东海相，有告言宣者，浮乃收宣家属，无少长悉考之。掾史以下固谏争。浮曰“徐宣国贼，今日杀之，明日坐死，足以瞑目矣”即案宣罪弃市，暴其尸以示百姓，郡中震栗。璜于是诉怨于帝，帝大怒，浮坐髡钳，输作右校。五侯宗族宾客虐遍天下，民不堪命，起为寇贼。七年，衡卒，亦赠车骑将军，如超故事。璜卒，赙赠钱布，赐冢茔地。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "明年，司隶校尉韩演因奏悺罪恶，及其兄太仆南乡侯称请托州郡，聚敛为奸，宾客放纵，侵犯吏民。悺、称皆自杀。演又奏瑗兄沛相恭臧罪，征诣廷尉。瑗诣狱谢，上还东武侯印绶，诏贬为都乡侯，卒于家。超及璜、衡袭封者，并降为乡侯，租入岁皆三百万，子弟分封者，悉夺爵土。刘普等贬为关内侯。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "侯览者，山阳防东人。桓帝初为中常侍，以佞猾进，倚势贪放，受纳货遗以巨万计。延熹中，连岁征伐，府帑空虚，乃假百官奉禄，王侯租税。览亦上缣五千匹，赐爵关内侯。又托以与议诛梁冀功，进封高乡侯。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "小黄门段珪家在济阴，与览并立田业，近济北界，仆从宾客侵犯百姓，劫掠行旅。济北相滕延一切收捕，杀数十人，陈尸路衢。览、珪大怨，以事诉帝，延坐多杀无辜，征诣廷尉，免。延字伯行，北海人，后为京兆尹，有理名，世称为长者。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "览等得此愈放纵。览兄参为益州刺史，民有丰富者，辄诬以大逆，皆诛灭之，没入财物，前后累亿计。太尉杨秉奏参，槛车征，于道自杀。京兆尹袁逢于旅舍，阅参车三百馀两，皆金银锦帛珍玩，不可胜数。览坐免，旋复复官。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "建宁二年，丧母还家，大起茔冢。督邮张俭因举奏览贪侈奢纵，前后请夺人宅三百八十一所，田百一十八顷。起立第宅十有六区，皆有高楼池苑，堂阁相望，饰以绮画丹漆之属，制度重深，僭类宫省。又豫作寿冢，石椁双阙，高庑百尺，破人居室，发掘坟墓。虏夺良人，妻略妇子，及诸罪衅，请诛之。而览伺候遮截，章竟不上。俭遂破览冢宅，藉没资财，具言罪状。又奏览母生时交通宾客，干乱郡国。复不得御。览遂诬俭为钩党，及故长乐少府李膺、太仆杜密等，皆夷灭之。遂代曹节领长乐太仆。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "熹平元年，有司举奏览专权骄奢，策收印绶，自杀。阿党者皆免。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "曹节字汉丰，南阳新野人也。其本魏郡人，世吏二千石。顺帝初，以西园骑迁小黄门。桓帝时，迁中常侍，奉车都尉。建宁元年，持节将中黄门虎贲羽林千人，北迎灵帝，陪乘入宫。及即位，以定策封长安乡侯，六百户。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "时，窦太后临朝，后父大将军武与太傅陈蕃谋诛中官，节与长乐五官史朱瑀、从官史共普、张亮、中黄门王尊、长乐谒者腾是等十七人，共矫诏以长乐食监王甫为黄门令，将兵诛武、蕃等，事已具《蕃》、《武传》。节迁长乐卫尉，封育阳侯，增邑三千户。甫迁中常侍，黄门令如故。瑀封都乡侯，千五百户。普、亮等五人各三百户。馀十一人皆为关内侯，岁食租二千斛。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "先是，瑀等阴于明堂中祷皇天曰“窦氏无道，请皇天辅皇帝诛之，令事必成，天下得宁”既诛武等，诏令太官给塞具，赐瑀钱五千万，馀各有差，后更封华容侯。二年，节病困，诏拜为车骑将军。有顷疾瘳，上印绶，罢，复为中常侍，位特进，秩中二千石，寻转大长秋。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "熹平元年，窦太后崩，有何人书朱雀阙，言“天下大乱，曹节、王甫幽杀太后，常侍侯览多杀党人，公卿皆尸禄，无有忠言者”于是诏司隶校尉刘猛逐捕，十日一会。猛以诽书言直，不肯急捕，月馀，主名不立。猛坐左转谏议大夫，以御史中丞段颎代猛，乃四出逐捕，及太学游生，系者千馀人。节等恕猛不已，使颎以他事奏猛，抵罪输左校。朝臣多以为言，乃免刑，复公车征之。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "节遂与王甫等诬奏桓帝弟勃海王悝谋反，诛之。以功封者十二人。甫封冠军侯。节亦增邑四千六百户，并前七千六百户。父兄子弟皆为公卿列校、牧守令长，布满天下。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "节弟破石为越骑校尉，越骑营五百妻有美色，破石从求之，五百不敢违，妻执意不肯行，遂自杀。其淫暴无道，多此类也。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "光和二年，司隶校尉阳球奏诛王甫及子长乐少府萌、沛相吉，皆死狱中。时连有灾异，郎中梁人审忠以为朱瑀等罪恶所感，乃上书曰：",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "臣闻理国得贤则安，失贤则危，故舜有臣五人而天下理，汤举伊尹不仁者远。陛下即位之初，未能万机，皇太后念在抚育，权时摄政，故中常侍苏康、管霸应时诛殄。太傅陈蕃、大将军窦武考其党与，志清朝政。华容侯朱瑀知事觉露，祸及其身，遂兴造逆谋，作乱王室，撞蹋省闼，执夺玺绶，迫胁陛下，聚会群臣，离间骨肉母子之恩，遂诛蕃、武及尹勋等。因共割裂城社，自相封赏。父子兄弟被蒙尊荣，素所亲厚布在州郡，或登九列，或据三司。不惟禄重位尊之责，而苟营私门，多蓄财货，缮修第舍，连里竟巷。盗取御水以作鱼钓，车马服玩拟于天家。群公卿士杜口吞声，莫敢有言。州牧郡守承顺风旨，辟召选举，释贤取愚。故虫蝗为之生，夷寇为之起。天意愤盈，积十馀年。故频岁日食于上，地震于下，所以谴戒人主，欲令觉悟，诛鉏无状。昔高宗以雉并之变，故获中兴之功。近者神祇启悟陛下，发赫斯之怒，故王甫父子应时馘截，路人士女莫不称善，若除父母之仇。诚怪陛下复忍孽臣之类，不悉殄灭。昔秦信赵高，以危其国。吴使刑人，身遘其祸。虞公抱宝牵马，鲁昭见逐乾侯，以不用宫之奇、子家驹以至灭辱。今以不忍之恩，赦夷族之罪，奸谋一成，悔亦何及。臣为郎十五年，皆耳目闻见，瑀之所为，诚皇后所不复赦。愿陛下留漏刻之听，裁省臣表，埽灭丑类，以答天怒。与瑀考验，有不如言，愿受汤镬之诛，妻子并徙，以绝妄言之路。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "章寝不报。节遂领尚书令。四年，卒，赠车骑将军。后瑀亦病卒，皆养子传国。审忠字公诚，宦官诛后，辟公府。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "吕强字汉盛，河南成皋人也。少以宦者为小黄门，再迁中常侍。为人清忠奉公。灵帝时，例封宦者，以强为都乡侯。强辞让恳恻，固不敢当，帝乃听之。因上疏陈事曰：",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "臣闻诸侯上象四七，下裂王土，高祖重约非功臣不侯，所以重天爵明劝戒也。伏闻中常侍曹节、王甫、张让等，及侍中许相，并为列侯。节等宦官祐薄，品卑人贱，谗谄媚主，佞邪徼宠，放毒人物，疾妒忠良，有赵高之祸，未被轘裂之诛，掩朝廷之明，成私树之党。而陛下不悟，妄授茅土，开国承家，小人是用。又并及家人，重金兼紫，相继为蕃辅。受国重恩，不念尔祖，述修厥德，而交结邪党，下比群佞。陛下或其琐才，特蒙恩泽。又授位乖越，贤才不升，素餐私幸，必加荣擢。阴阳乖刺，稼穑荒蔬，人用不康，罔不由兹。臣诚知封事已行，言之无逮，所以冒死干触陈愚忠者，实愿陛下损改既谬，从此一止。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "臣又闻后宫彩女数千馀人，衣食之费，日数百馀，比谷虽贱，而户有饑色。案法当贵而今更贱者，由赋发繁数，以解县官，寒不敢衣，饑不敢食。民有斯厄，而莫之恤。宫女无用，填积后庭，天下虽复尽力耕桑，犹不能供。昔楚女悲愁，则西官致灾，况终年积聚，岂无忧怨乎。夫天生蒸民，立君以牧之。君道得，则民戴之如父母，仰之犹日月，虽时有征税，犹望其仁恩之惠。《易》曰“悦以使民，民忘其劳。悦以犯难，民忘其死”储君副主，宜讽诵斯言。南面当国，宜履行其事。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "又承诏书，当于河间故国起解渎之馆。陛下龙飞即位，虽从藩国，然处九天之高，岂宜有顾恋之意。且河间疏远，解渎邈绝，而当劳民单力，未见其便。又今外戚四姓贵幸之家，及中官公族无功德者，造起馆舍，凡有万数，楼阁连接，丹青素垩，雕刻之饰，不可单言。丧葬逾制，奢丽过礼，竞相放效，莫肯矫拂。《谷梁传》曰“财尽则怨，力尽则怼”《尸子》曰“君如杅，民如水，杅方则水方，杅圆则水圆”上之化下，犹风之靡草。今上无去奢之俭，下有纵欲之敝，至使禽兽食民之甘，木土衣民之帛。昔师旷谏晋平公曰“梁柱衣绣，民无褐衣。池有弃酒，士有渴死。厩马秣粟，民有饑色。近臣不敢谏，远臣不得畅”此之谓也。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "又闻前召议郎蔡邕对问于金商门，而令中常侍曹节、王甫等以诏书喻旨。邕不敢怀道迷国，而切言极对，毁刺贵臣，讥呵竖宦。陛下不密其言，至令宣露，群邪项领，膏唇拭舌，竞欲咀嚼，造作飞条。陛下回受诽谤，致邕刑罪，室家徙放，老幼流离，岂不负忠臣哉。今群臣皆以邕为戒，上畏不测之难，下惧剑客之害，臣知朝廷不复得闻忠言矣。故太尉段颎，武勇冠世，习于边事，垂发服戎，功成皓首，历事二主，勋烈独昭。陛下既已式序，位登台司，而为司隶校尉阳球所见诬胁，一身既毙，而妻子远播。天下惆怅，功臣失望。宜征邕更授任，反颎家属，则忠卢路开，众怨以弭矣。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "帝知其忠而不能用。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "时，帝多稸私臧，收天下之珍，每郡国贡献，先输中署，名为“导行费”。强上疏谏曰：",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "天下之财，莫不生之阴阳，归之陛下。归之陛下，岂有公私。而今中尚方敛诸郡之宝，中御府积天下之缯，西园引司农之臧，中厩聚太仆之马，而所输之府，辄有导行之财。调广民困，费多献少，奸吏因其利，百姓受其敝。又阿媚之臣，好献其私，容谄姑息，自此而进。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "旧典选举委任三府，三府有选，参议掾属，咨其行状，度其器能，受试任用，责以成功。若无可察，然后付之尚书。尚书举劾，请下廷尉，覆案虚实，行其诛罚。今但任尚书，或复敕用。如是，三公得免选举之负，尚书亦复不坐，责赏无归，岂肯空自苦劳乎。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "夫立言无显过之咎，明镜无见玼之尤。如恶立言以记过，则不当学也。不欲明镜之见玼，则不当照也。愿陛下详思臣言，不以记过见玼为责。书奏不省。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "中平元年，黄巾贼起，帝问强所宜施行。强欲先诛左右贪浊者，大赦党人，料简刺史、二千石能否。帝纳之，乃先赦党人。于是诸常侍人人求退，又各自征还宗亲子弟在州郡者。中常侍赵忠、夏恽等遂共构强，云“与党人共议朝廷，数读《霍光传》。强兄弟所在并皆贪秽”。帝不悦，使中黄门持兵召强。强闻帝召，怒曰“吾死，乱起矣。丈夫欲尽忠国家，岂能对狱吏乎”遂自杀。忠、恽复谮曰“强见召未知所问，而就处草自屏，有奸明审”遂收捕宗亲，没入财产焉。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "时，宦者济阴丁肃、下邳徐衍、南阳郭耽、汝阳李巡、北海赵祐等五人称为清忠，皆在里巷，不争威权。巡以为诸博士试甲乙科，争弟高下，更相告言，至有行赂定兰台漆书经字，以合其私文者，乃白帝，与诸儒共刻《五经》文于石，于是诏蔡邕等正其文字。自后《五经》一定，争者用息。赵祐博学多览，著作校书，诸儒称之。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "又小黄门甘陵吴伉，善为风角，博达有奉公称。知不得用，常托病还寺舍，从容养志云。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "张让者，颎川人。赵忠者，安平人也。少皆给事者中，桓帝时为小黄门。忠以与诛梁冀功封都乡侯。延熹八年，黜为关内侯，食本县租千斛。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "灵帝时，让、忠并迁中常侍，封列侯，与曹节、王甫等相为表里。节死后，忠领大长秋。让有监奴典任家事，交通货赂，威形喧赫。扶风人孟佗，资产饶赡，与奴朋结，倾谒馈问，无所遗爱。奴咸德之，问佗曰“君何所欲。力能办也”曰“吾望汝曹为我一拜耳”时宾客求谒让者，车恒数百千两，佗时指让，后至，不得进，监奴乃率诸仓头迎拜于路，遂共轝车入门。宾客咸惊，谓佗善于让，皆争以珍玩赂之。佗分以遗让，让大喜，遂以佗为凉州刺史。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "是时，让、忠及夏恽、郭胜、孙璋、毕岚、栗嵩、段珪、高望、张恭、韩悝、宋典十二人，皆为中常侍，封侯贵宠，父兄子弟布列州郡，所在贪贱，为人蠹害。黄巾既作，盗贼糜沸，郎中中山张钧上书曰“窃惟张角所以能兴兵作乱，万人所以乐附之者，其源皆由十常侍多放父兄、子弟、婚亲、宾客典据州郡，辜榷财利，侵掠百姓，百姓之冤无所告诉，故谋议不轨，聚为盗贼。宜斩十常侍，县头南郊，以谢百姓，又遣使者布告天下，可不须师旅，而大寇自消”天子以钧章示让等，皆免冠徒跣顿首，乞自致洛阳诏狱，并出家财以助军费。有诏皆冠履视事如故。帝怒钧曰“此真狂子也。十常侍固当有一人善者不”钧复重上，犹如前章，辄寝不报。诏使廷尉、侍御史考为张角道者，御史承让等旨，遂诬奏钧学黄巾道，收掠死狱中。而让等实多与张角交通。后中常侍封谞、徐奉事独发觉坐诛，帝因怒诘让等曰“汝曹常言党人欲为不轨，皆令禁锢，或有伏诛。今党人更为国用，汝曹反与张角通，为可斩未”皆叩头云“故中常侍王甫、侯览所为”帝乃止。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "明年，南宫灾。让、忠等说帝令敛天下田亩税十钱，以修宫室。发太原、河东、狄道诸郡材木及文石，每州郡部送至京师，黄门常侍辄令谴呵不中者，因强折贱买，十分雇一，因复货之于宦官，复不为即受，材木遂至腐积，宫室连年不成。刺史、太守复增私调，百姓呼嗟。凡诏所征求，皆令西园驺密约敕，号曰“中使”，恐动州郡，多受赇赂。刺史、二千石及茂才孝廉迁除，皆责助军修宫钱，大郡至二三千万，馀各有差。当之官者，皆先至西园谐价，然后得去。有钱不毕者，或至自杀。其守清者，乞不之官，皆迫遣之。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "时，钜鹿太守河内司马直新除，以有清名，减责三百万。直被诏，帐然曰“为民父母，而反割剥百姓，以称时求，吾不忍也”辞疾，不听，行至孟津，上书极陈当世之失，古今祸败之戒，即吞药自杀。书奏，帝为暂绝修宫钱。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "又造万金堂于西园，引司农金钱缯帛，仞积其中。又还河间买田宅，起第观。帝本侯家，宿贫，每叹桓帝不能作家居，故聚为私臧，复寄小黄门常侍钱各数千万。常云“张常侍是我公，赵常侍是我母”宦者得志，无所惮畏，并起第宅，拟则宫室。帝常登永安候台，宦官恐其望见居外，乃使中大人尚但谏曰“天子不当登高，登高则百姓虚散”自是不敢复升台榭。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "明年，遂使钩盾令宋典缮修南宫玉堂。又使掖庭令毕岚铸铜人四列于仓龙、玄武阙，又铸四钟，皆受二千斛，县于玉堂及云台殿前。又铸天禄虾蟆，吐水于平门外桥东，转水入宫。又作翻车渴乌，旋于桥西，用洒南北郊路，以省百姓洒道之费。又铸四出文钱，钱皆四道。识者窃言侈虐已甚，形象兆见，此钱成，必四道而去。及京师大乱，钱果流布四海。复以忠为车骑将军，百馀日罢。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "六年，帝崩。中军校尉袁绍说大将军何进，令诛中官以悦天下。谋泄，让、忠等因进入省，遂共杀进。而绍勒兵斩忠，捕宦官无少长悉斩之。让等数十人劫质天子走河上。追急，让等悲哭辞曰“臣等殄灭，天下乱矣。惟陛下自爱”皆投河而死。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "论曰：自古丧大业绝宗禋者，其所渐有由矣。三代以嬖色取祸，嬴氏以奢虐致灾，西京自外戚失祚，东都缘阉尹倾国。成败之来，先史商之久矣。至于衅起宦夫，其略犹或可言。何者。刑馀之丑，理谢全生，声荣无辉于门阀，肌肤莫传于来体，推情未鉴其敝，即事易以取信，加渐染朝事，颇识典物，故少主凭谨旧之庸，女君资出内之命，顾访无猜惮之心，恩狎有可悦之色。亦有忠厚平端，怀术纠邪。或敏才给对，饰巧乱实。或借誉贞良，先时荐誉。非直苟恣凶德，止于暴横而已。然莫邪并行，情貌相越，故能回惑昏幼，迷瞀视听，盖亦有其理焉。诈利既滋，朋徒日广，直臣抗议，必漏先言之间，至戚发愤，方启专夺之隙，斯忠贤所以智屈，社稷故其为墟。《易》曰“履霜坚冰至”云所从来久矣。今迹其所以，亦岂一朝一夕哉。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "赞曰：任失无小，过用则违。况乃巷职，远参天机。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十八·宦者列传第六十八",
    "text": "舞文巧态，作惠作威。凶家害国，夫岂异归。",
    "chapter_url": "https://duguoxue.com/ershisishi/3393.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "昔王葬、更始之际，天下散乱，礼乐分崩，典文残落。及光武中兴，爱好经术，未及下车，而先访儒雅，采求阙文，补缀漏逸。先是，四方学士多怀协图书，遁逃林薮。自是莫不抱负坟策，云会京师，范升、陈元、郑兴、杜林、卫宏、刘昆、桓荣之徒，继踵而集。于是立《五经》博士，各以家法教授，《易》有施、孟、梁丘、京氏，《尚书》欧阳、大小夏侯，《诗》齐、鲁、韩，《礼》大小戴，《春秋》严、颜、凡十四博士，太常差次总领焉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "建武五年，乃修起太学，稽式古典，笾豆干戚之容，备之于列，服方领习矩步者，委它乎其中。中元元年，初建三雍。明帝即位，亲行其礼。天子始冠通天，衣日月，备法物之驾，盛清道之仪，坐明堂而朝群后，登灵台以望云物，袒割辟雍之上，尊养三老五更。飨射礼毕，帝正坐自讲，诸儒执经问难于前，冠带缙绅之人，圜桥门而观听者盖亿万计。其后复为功臣子孙、四姓末属别立校舍，搜选高能以受其业，自期门羽林之士，悉令通《孝经》章句，匈奴亦遣子入学。济济乎，洋洋乎，盛于永平矣。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "建初中，大会诸儒于白虎观，考详同异，连月乃罢。肃宗亲临称制，如石渠故事，顾命史臣，著为通义。又诏高才生受《古文尚书》、《毛诗》、《谷梁》、《左氏春秋》，虽不立学官，然皆擢高第为讲郎，给事近署，所以网罗遗逸，博存众家。孝和亦数幸东观，览阅书林。及邓后称制，学者颇懈。时，樊准、徐防并陈敦学之宜，又言儒职多非其人，于是制诏公卿妙简其选，三署郎能通经术者，皆得察举。自安帝览政，薄于艺文，博士倚席不讲，朋徒相视怠散，学舍穨敝，鞠为园蔬，牧儿荛竖，至于薪刈其下。顺帝感翟酺之言，乃更修黉宇，凡所结构二百四十房，千八百五十室。试明经下第补弟子，增甲乙之科员各十人，除郡国耆儒皆补郎、舍人。本初元年，梁太后诏曰“大将军下至六百石，悉遣子就学，每岁辄于乡射月一飨会之，以此为常”自是游学增盛，至三万馀生。然章句渐疏，而多以浮华相尚，儒者之风盖衰矣。党人既诛，其高名善士多坐流废，后遂至忿争，更相信告，亦有私行金货，定兰台漆书经字，以合其私文。熹平四年，灵帝乃诏诸儒正定《五经》，刊于石碑，为古文、篆、隶三体书法以相参检，树之学门，使天下咸取则焉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "初，光武迁还洛阳，其经牒秘书载之二千馀两，自此以后，参倍于前。及董卓移都之际，吏民扰乱，自辟雍、东观、兰台、石室、宣明、鸿都诸藏典策文章，竞共剖散，其缣帛图书，大则连为帷盖，小乃制为縢囊。及王允所收而西者。裁七十馀乘，道路艰远，复弃其半矣。后长安之乱，一时焚荡，莫不泯尽焉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "东京学者猥众，难以详载，今但录其能通经名家者，以为《儒林篇》。其自有列传者，则不兼书。若师资所承，宜标名为证者，乃著之云。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "《前书》云：田何传《易》授丁宽，丁宽授田王孙，王孙授沛人施雠、东海孟喜、琅邪梁丘贺，由是《易》有施、孟、梁丘之学。又东郡京房受《易》于梁国焦延寿，别为京氏学。又有东莱费直，传《易》，授琅邪王横，为费氏学。本以古字，号《古文易》。又沛人高相传《易》，授子康及兰陵毋将永，为高氏学。施、孟、梁丘、京氏四家皆立博士，费、高二家未得立。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "刘昆字桓公，陈留东昏人，梁孝王之胤也。少习容礼。平帝时，受《施氏易》于沛人戴宾。能弹雅琴，知清角之操。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "王莽世，教授弟子恒五百馀人。每春秋飨射，常备列典仪，以素木瓠叶为俎豆，桑弧蒿矢，以射“菟首”。每有行礼，县宰辄率吏属而观之。王莽以昆多聚徒众，私行大礼，有僭上心，乃系昆及家属于外黄狱。寻莽败得免。既而天下大乱，昆避难河南负犊山中。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "建武五年，举孝廉，不行，遂逃，教授于江陵。光武闻之，即除为江陵令。时，县连年火灾，昆辄向火叩头，多能降雨止风。征拜议郎，稍迁侍中、弘农太守。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "先是，崤、黾驿道多虎灾，行旅不通。昆为政三年，仁化大行，虎皆负子度河。帝闻而异之。二十二年，征代杜林为光禄勋。诏问昆曰“前在江陵，反风灭火，后守弘农，虎北度河，行何德政而致是事”昆对曰“偶然耳”左右皆笑其质讷。帝叹曰“此乃长者之言也”顾命书诸策。乃令入授皇太子及诸王小侯五十馀人。二十七年，拜骑都尉。三十年，以老乞骸骨，诏赐洛阳第舍，以千石禄终其身。中元二年卒。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "子轶，字君文，传昆业，门徒亦盛。永平中，为太子中庶子。建初中，稍迁宗正，卒官，遂世掌宗正焉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "洼丹字子玉，南阳育阳人也。世传《孟氏易》。王莽时，常避世教授，专志不仕，徒众数百人。建武初，为博士，稍迁，十一年，为大鸿胪。作《易通论》七篇，世号《洼君通》。丹学义研深，《易》家宗之，称为大儒。十七年，卒于官，年七十。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "时，中山觟阳鸿，字孟孙，亦以《孟氏易》教授，有名称，永平中为少府。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "任安字定祖，广汉绵竹人也。少游太学，受《孟氏易》，兼通数经。又从同郡杨厚学图谶，究极其术。时人称曰“欲知仲桓问任安”又曰“居今行古任定祖”学终，还家教授，诸生自远而至。初仕州郡。后太尉再辟，除博士，公车征，皆称疾不就。州牧刘焉表荐之，时王涂隔塞，诏命竟不至。年七十九，建安七年，卒于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "杨政字子行，京兆人也。少好学，从代郡范升受《梁丘易》，善说经书。京师为之语曰“说经铿铿杨子行”教授数百人。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "范升尝为出妇所告，坐系狱，政乃肉袒，以箭贯耳，抱升子潜伏道傍，候车驾，而持章叩头大言曰“范升三娶，唯有一子，今适三岁，孤之可哀”武骑虎贲惧惊乘舆，举弓射之，犹不肯去。旄头又以戟叉政，伤胸，政犹不退。哀泣辞请，有感帝心，诏曰“乞杨生师”即尺一出升，政由是显名。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "为人嗜酒，不拘小节，果敢自矜，然笃于义。时，帝婿梁松、皇后弟阴就，皆慕其声名，而请与交友。政每共言论，常切磋恳至，不为屈挠。尝诣杨虚侯马武，武难见政，称疾不为起。政入户，径升床排武，把臂责之曰“卿蒙国恩，备位藩辅，不思求贤以报殊宠，而骄天下英俊，此非养身之道也。今日动者刀入胁”武诸子及左右皆大惊，以为见劫，操兵满侧，政颜色自若。会阴就至，责数武，令为交友。其刚果任情，皆如此也。建初中，官至左中郎将。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "张兴字君上，颍川鄢陵人也。习《梁丘易》以教授。建武中，举孝廉为郎，谢病去，复归聚徒。后辟司徒冯勤府，勤举为教廉，稍迁博士。永平初，迁侍中祭酒。十年，拜太子少傅。显宗数访问经术。既而声称著闻，弟子自远至者，著录且万人，为梁丘家宗。十四年，卒于官。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "子鲂，传兴业，位至张掖属国都尉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "戴凭字次仲，汝南平舆人也。习《京氏易》。年十六，郡举明经，征试博士，拜郎中。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "时，诏公卿大会，群臣皆就席，凭独立。光武问其意。凭对曰“博士说经皆不如臣，而坐居臣上，是以不得就席”帝即召上殿，令与诸儒难说，凭多所解释。帝善之，拜为侍中，数进见问得失。帝谓凭曰“侍中当匡补国政，勿有隐情”凭对曰“陛下严”帝曰“朕何用严”凭曰“伏见前太尉西曹掾蒋遵，清亮忠孝，学通古今，陛下纳肤受之诉，遂致禁锢，世以是为严”帝怒曰“汝南子欲复党乎”凭出，自系廷尉，有诏敕出。后复引见，凭谢曰“臣无謇谔之节，而有狂瞽之言，不能以尸伏谏，偷生苟活，诚惭圣朝”帝即敕尚书解遵禁锢，拜凭虎贲中郎将，以侍中兼领之。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "正旦朝贺，百僚毕会，帝令群臣能说经者更相难诘，义有不通，辄夺其席以益通者，凭遂重坐五十馀席。故京师为之语曰“解经不穷戴侍中”在职十八年，卒于官，诏赐东园梓器，钱二十万。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "时南阳魏满字叔牙，亦习《京氏易》，教授。永平中，至弘农太守。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "孙期字仲彧，济阴成武人也。少为诸生，习《京氏易》、《古文尚书》。家贫，事母至孝，牧豕于大泽中，以奉养焉。远人从其学者，皆执经垄畔以追之，里落化其仁让。黄巾贼起，过期里陌，相约不犯孙先生舍。郡举方正，遣吏赍羊、酒请期，期驱豕入草不顾。司徒黄琬特辟，不行，终于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "建武中，范升传《孟氏易》，以授杨政，而陈元、郑众皆传《费氏易》，其后马融亦为其传。融授郑玄，玄作《易注》，荀爽又作《易传》，自是《费氏》兴，而《京氏》遂衰。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "《前书》云：济南伏生传《尚书》，授济南张生及千乘欧阳生，欧阳生授同郡兒宽，宽授欧阳生之子，世世相传，至曾孙欧阳高，为《尚书》欧阳氏学。张生授夏侯都尉，都尉授族子始昌，始昌传族子胜，为大夏侯氏学。胜传从兄子建，建别为小夏侯氏学：三家皆立博士。又鲁人孔安国传《古文尚书》授都尉朝，朝授胶东庸谭，为《尚书》古文学，未得立。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "欧阳歙字正思，乐安千乘人也。自欧阳生传《伏生尚书》，至歙八世，皆为博士。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "歙既传业，而恭谦好礼让。王莽时，为长社宰。更始立，为原武令。世祖平河北，到原武，见歙在县修政，迁河南都尉，后行太守事。世祖即位，始为河南尹，封被阳侯。建武五年，坐事免官。明年，拜杨州牧，迁汝南太守。推用贤俊，政称异迹。九年，更封夜侯。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "歙在郡，教授数百人，视事九岁，征为大司徒。坐在汝南臧罪千馀万发觉下狱。诸生守阙为歙求哀者千馀人，至有自髡剔者。平原礼震，年十七，闻狱当断，驰之京师，行到河内获嘉县，自系，上书求代歙死。曰“伏见臣师大司徒欧阳歙，学为儒宗，八世博士，而以臧咎当伏重辜。歙门单子幼，未能传学，身死之后，永为废绝，上令陛下获杀贤之讥，下使学者丧师资之益。乞杀臣身以代歙命”书奏，而歙已死狱中。歙掾陈元上书追讼之，言甚切至，帝乃赐棺木，赠印绶，赙缣三千匹。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "子复嗣。复卒，无子，国除。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "济阴曹曾字伯山，从歙受《尚书》，门徒三千人，位至谏议大夫。子祉，河南尹，传父业教授。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "又陈留陈弇，字叔明，亦受《欧阳尚书》于司徒丁鸿，仕为蕲长。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "牟长字君高，乐安临济人也。其先封牟，春秋之末，国灭，因氏焉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "长少习《欧阳尚书》，不仕王莽世。建武二年，大司空弘特辟，拜博士，稍迁河内太守，坐垦田不实免。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "长自为博士及在河内，诸生讲学者常有千馀人，著录前后万人。著《尚书章句》，皆本之欧阳氏，俗号为《牟氏章句》。复征为中散大夫，赐告一岁，卒于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "子纡，又以隐居教授，门生千人。肃宗闻而征之，欲以为博士，道物故。宋登字叔阳，京兆长安人也。父由，为太尉。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "登少传《欧阳尚书》，教授数千人。为汝阴令，政为明能，号称“神父”。迁赵相，入为尚书仆射。顺帝以登明识礼乐，使持节临太学，奏定曲律，转拜侍中。数上封事，抑退权臣，由是出为颍川太守。市无二价，道不拾遗。病免，卒于家，汝阴人配社祠之。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "张驯字子俊，济阴定陶人也。少游太学，能诵《春秋左氏传》。以《大夏侯尚书》教授。辟公府，举高第，拜议郎。与蔡邕共奏定《六经》文字。擢拜侍中，典领秘书近署，甚见纳异。多因便宜陈政得失，朝廷嘉之。迁丹阳太守，化有惠政。光和七年，征拜尚书，迁大司农。初平中，卒于官。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "尹敏字幼季，南阳堵阳人也。少为诸生。初习《欧阳尚书》，后受《古文》，兼善《毛诗》、《谷梁》、《左氏春秋》。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "建武二年，上疏陈《洪范》消灾之术。时，世祖方草创天下，未遑其事，命敏待诏公车，拜郎中，辟大司空府。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "帝以敏博通经记，令校图谶，使蠲去崔发所为王莽著录次比。敏对曰“谶书非圣人所作，其中多近鄙别字，颇类世俗之辞，恐疑误后生”帝不纳。敏因其阙文增之曰“君无口，为汉辅”帝见而怪之，召敏问其故。敏对曰“臣见前人增损图书，敢不自量，窃幸万一”帝深非之，虽竟不罪，而亦以此沈滞。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "与班彪亲善，每相遇，辄日旰忘食，夜分不寝，自以为钟期、伯牙，庄周、惠施之相得也。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "后三迁长陵令。永平五年，诏书捕男子周虑。虑素有名称，而善于敏，敏坐系免官。及出，叹曰“喑聋之徒，真世之有道者也。何谓察察而遇斯患乎”十一年，除郎中，迁谏议大夫。卒于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "周防字伟公，汝南汝阳人也。父扬，少孤微，常修逆旅，以供过客，而不受其报。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "防年十六，仕郡小吏。世祖巡狩汝南，召掾史试经，防尤能诵读，拜为守丞。防以未冠，谒去。师事徐州刺史盖豫，受《古文尚书》。经明，举孝廉，拜郎中。撰《尚书杂记》三十二篇，四十万言。太尉张禹荐补博士，稍迁陈留太守，坐法免。年七十八，卒于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "子举，自有传。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "孔僖字仲和，鲁国鲁人也。自安国以下，世传《古文尚书》、《毛诗》。曾祖父子建，少游长安，与崔篆友善。及篆仕王莽为建新大尹，尝劝子建仕。对曰“吾有布衣之心，子有衮冕之志，各从所好，不亦善乎。道既乘矣，请从此辞”遂归，终于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "僖与崔篆孙骃复相友善，同游太学，习《春秋》。因读吴王夫差时事，僖废书叹曰“若是，所谓画龙不成反为狗者”骃曰“然。昔孝武皇帝始为天子，年方十八，崇信圣道，师则先王，五六年间，号胜文、景。及后恣己，忘其前之为善”僖曰“书传若此多矣”邻房生梁郁儳和之曰“如此，武帝亦是狗邪”僖、骃默然不对。郁怒恨之，阴上书告骃、僖诽谤先帝，刺讥当世。事下有司，骃诣吏受讯。僖以吏捕方至，恐诛，乃上书肃宗自讼曰：",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "臣之愚意，以为凡言诽谤者，谓实无此事而虚加诬之也。至如孝武皇帝，政之美恶，显在汉史，坦如日月。是为直说书传实事，非虚谤也。夫帝者为善，则天下之善咸归焉。其不善，则天下之恶亦萃焉。斯皆有以致之，故不可以诛于人也。且陛下即位以来，政教未过，而德泽有加，天下所具也，臣等独何讥刺哉。假使所非实是，则固应悛改。倘其不当，亦宜含容，又何罪焉。陛下不推原大数，深自为计，徒肆私忿，以快其意。臣等受戮，死即死耳，顾天下之人，必回视易虑，以此事窥陛下心。自今以后，苟见不可之事，终莫复言者矣。臣之所以不爱其死，犹敢极言者，诚为陛下深惜此大业。陛下若不自惜，则臣何赖焉。齐桓公亲扬其先君之恶，以唱管仲，然后群臣得尽其心。今陛下乃欲以十世之武帝，远讳实事，岂不与桓公异哉。臣恐有司卒然见构，衔恨蒙枉，不得自叙，使后世论者，擅以陛下有所方比，宁可复使子孙追掩之乎。谨诣阙伏待重诛。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "帝始亦无罪僖等意，及书奏，立诏勿问，拜僖兰台令史。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "元和二年春，帝东巡狩，还过鲁，幸阙里，以太牢祠孔子及七十二弟子，作六代之乐，大会孔氏男子二十以上者六十三人，命儒者讲《论语》。僖因自陈谢。帝曰“今日之会，宁于卿宗有光荣乎”对曰“臣闻明王圣主，莫不尊师贵道。今陛下亲屈万乘，辱临敝里，此乃崇礼先师，增辉圣德。至于光荣，非所敢承”帝大笑曰“非圣者子孙，焉有斯言乎”遂拜僖郎中，赐褒成侯损及孔氏男女线、帛，诏僖从还京师，使校书东观。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "冬，拜临晋令，崔骃以《家林》筮之，谓为不吉，止僖曰“子盍辞乎”僖曰“学不为人，仕不择官，凶吉由己，而由卜乎”在县三年，卒官，遗令即葬。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "二子：长彦、季彦，并十馀岁。蒲坂令许君然劝令反鲁。对曰“今载柩而归，则违父令。舍墓而去，心所不忍”遂留华阴。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "长彦好章句学，季彦守其家业，门徒数百人。延光元年，河西大雨雹，大者如斗。安帝诏有道术之士极陈变眚，乃召季彦见于德阳殿，帝亲问其故。对曰“此皆阴乘阳之征也。今贵臣擅权，母后党盛，陛下宜修圣德，虑此二者”帝默然，左右皆恶之。举孝廉，不就。三年，年四十七，终于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "初，平帝时王莽秉政，乃封孔子后孔均为褒成侯，追谥孔子为褒成宣尼。及莽败，失国。建武十三年，世祖复封均子志为褒成侯。志卒，子损嗣。永元四年，徙封褒亭侯。损卒，子曜嗣。曜卒，子完嗣。世世相传，至献帝初，国绝。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "杨伦字仲理，陈留东昏人也。少为诸生，师事司徒丁鸿，习《古文尚书》。为郡文学掾。更历数将，志乘于时，以不能人间事，遂去职，不复应州郡命。讲授于大泽中，弟子至千馀人。元初中，郡礼请，三府并辟，公车征，皆辞疾不就。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "后特征博士，为清河王傅。是岁，安帝崩，伦辄弃官奔丧，号泣阙下不绝声。阎太后以其专擅去职，坐抵罪。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "顺帝即位，诏免伦刑，遂留行丧于恭陵。服阕，征拜侍中。是时，邵陵令任嘉在职贪秽，因迁武威太守，后有司奏嘉臧罪千万，征考廷尉，其所牵染将相大臣百有馀人。伦乃上书曰“臣闻《春秋》诛恶及本，本诛则恶消。振裘持领，领正则毛理。今任嘉所坐狼藉，未受辜戮，猥以垢身，改典大郡，自非案坐举者，无以禁绝奸萌。往者湖陆令张叠、萧令驷贤、徐州刺史刘福等，衅秽既章，咸伏其诛，而豺狼之吏至今不绝者，岂非本举之主不加之罪乎。昔齐威之霸，杀奸臣五人，并及举者，以弭谤讟。当断不断，《黄石》所戒。夫圣王所以听僮夫匹妇之言者，犹尘加嵩岱，雾集淮海，虽未有益，不为损也。惟陛下留神省察”奏御，有司以伦言切直，辞不逊顺，下之。尚书奏伦探知密事，激以求直。坐不敬，结鬼薪。诏书以伦数进忠言，特原之，免归田里。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "阳嘉二年，征拜太中大夫。大将军梁商以为长史。谏诤不合，出补常山王傅，病不之官。诏书敕司隶催促发遣，伦乃留河内朝歌，以疾自上，曰“有留死一尺，无北行一寸。刎颈不易，九裂不恨。匹夫所执，强于三军。固敢有辞”帝乃下诏曰“伦出幽升高，宠以藩傅，稽留王命，擅止道路，托疾自从，苟肆狷志”遂征诣廷尉，有诏原罪。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "伦前后三征，皆以直谏不合。既归，闭门讲授，自绝人事。公车复征，逊遁不行，卒于家。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九上·儒林列传第六十九上",
    "text": "中兴，北海牟融习《大夏侯尚书》，东海王良习《小夏侯尚书》，沛国桓荣习《欧阳尚书》。荣世习相传授，东京最盛。扶风杜林传《古文尚书》，林同郡贾逵为之作训，马融作传，郑玄注解，由是《古文尚书》遂显于世。",
    "chapter_url": "https://duguoxue.com/ershisishi/3394.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "《前书》鲁人申公受《诗》于浮丘伯，为作诂训，是为《鲁诗》。齐人辕固生亦传《诗》，是为《齐诗》。燕人韩婴亦传《诗》，是为《韩诗》。三家皆立博士。赵人毛苌传《诗》，是为《毛诗》，未得立。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "高诩字季回，平原般人也。曾祖父嘉，以《鲁诗》授元帝，仕至上谷太守。父容，少传嘉学，哀、平间为光禄大夫。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "诩以父任为郎中，世传《鲁诗》。以信行清操知名。王莽篡位，父子称盲，逃，不仕莽世。光武即位，大司空宋弘荐诩，征为郎，除符离长。去官，后征为博士。建武十一年，拜大司农。在朝以方正称。十三年，卒官，赐钱及冢田。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "包咸字子良，会稽曲阿人也。少为诸生，受业长安，师事博士右师细君，习《鲁诗》、《论语》。王莽末，去归乡里，于东海界为赤眉贼所得，遂见拘执。十馀日，咸晨夜诵经自若，贼异而遣之。因住东海，立精舍讲授。光武即位，乃归乡里。太守黄谠署户曹史，欲召咸入授其子。咸曰“礼有来学，而无往教”谠遂遣子师之。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "举孝廉，除郎中。建武中，入授皇太子《论语》，又为其章句。拜谏议大夫、侍中、右中郎将。永平五年，迁大鸿胪。每进见，锡以几杖，入屏不趋，赞事不名。经传有疑，辄遣小黄门就舍即问。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "显宗以咸有师傅恩，而素清苦，常特赏赐珍玩束帛，奉禄增于诸卿，咸皆散与诸生之贫者。病笃、帝亲辇驾临视。八年，年七十二，卒于官。子福，拜郎中，亦以《论语》入授和帝。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "魏应字君伯，任城人也。少好学。建武初，诣博士受业，习《鲁诗》。闭门诵习，不交僚党，京师称之。后归为郡吏，举明经，除济阴王文学。以疾免官，教授山泽中，徒众常数百人。永平初，为博士，再迁侍中。十三年，迁大鸿胪。十八年，拜光禄大夫。建初四年，拜五官中郎将，诏入授千乘王伉。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "应经明行修，弟子自远方至，著录数千人。肃宗甚重之，数进见，论难于前，特受赏赐。时会京师诸儒于白虎观，讲论《五经》同异，使应专掌难问，侍中淳于恭奏之，帝亲临称制，如石渠故事。明年，出为上党太守，征拜骑都尉，卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "伏恭字叔齐，琅邪东武人，司徒湛之兄子也。湛弟黯，字稚文，以明《齐诗》，改定章句，作《解说》九篇，位至光禄勋，无子，以恭为后。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "恭性孝，事所继母甚谨，少传黯学，以任为郎。建武四年，除剧令。视事十三年，以惠政公廉闻。青州举为尤异，太常试经第一，拜博士，迁常山太守。郭修学校，教授不辍，由是北州多为伏氏学。永平二年，代梁松为太仆。四年，帝临辟雍，于行礼中拜恭为司空，儒者以为荣。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "初，父黯章句繁多，恭乃省减浮辞，定为二十万言。在位九年，以病乞骸骨罢，诏赐千石奉以终其身。十五年，行幸琅邪，引遇如三公仪。建初二年冬，肃宗行飨礼，以恭为三老。年九十，元和元年卒，赐葬显节陵下。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "子寿，官至东郡太守。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "任末字叔本，蜀郡繁人也。少习《齐诗》，游京师，教授十馀年。友人董奉德于洛阳病亡，末乃躬推鹿车，载奉德丧致其墓所，由是知名。为郡功曹，辞以病免。后奔师丧，于道物故。临命，敕兄子造曰“必致我尸于师门，使死而有知，魂灵不惭。如其无知，得土而已”造从之。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "景鸾字汉伯，广汉梓潼人也。少随师学经，涉七州之地。能理《齐诗》、《施氏易》、兼受《河》、《洛》图纬，作《易说》及《诗解》，文句兼取《河》、《洛》，以类相从，名为《交集》。又撰《礼内外记》，号曰《礼略》。又抄风角杂书，列其占验，作《兴道》一篇。及作《月令章句》。凡所著述五十馀万言。数上书陈救灾变之术。州郡辟命不就，以寿终。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "薛汉字公子，淮阳人也。世习《韩诗》，父子以章句著名。汉少传父业，尤善说灾异谶纬，教授常数百人。建武初，为博士，受诏校定图谶。当世言《诗》者，推汉为长。永平中，为千乘太守，政有异迹。后坐楚事辞相连，下狱死。弟子犍为杜抚、会稽澹台敬伯、钜鹿韩伯高最知名。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "杜抚字叔和，犍为武阳人也。少有高才。受业于薛汉，定《韩诗章句》。后归乡里教授。沈静乐道，举动必以礼。弟子千馀人。后为骠骑将军东平王苍所辟，及苍就国，掾史悉补王官属，未满岁，皆自劾归。时，抚为大夫，不忍去，苍闻，赐车马财物遣之。辟太尉府。建初中，为公车令，数月卒官。其所作《诗题约义通》，学者传之，曰《杜君法》云。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "召驯字伯春，九江寿春人也。曾祖信臣，元帝时为少府。父建武中为卷令，俶傥不拘小节。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "驯小习《韩诗》，博通书传，以志义闻，乡里号之曰“德行恂恂召伯春”。累仕州郡，辟司徒府。建初元年，稍迁骑都尉，侍讲肃宗。拜左中郎将，入授诸王。帝嘉其义学，恩宠甚崇。出拜陈留太守，赐刀剑钱物。元和二年，入为河南尹。章和二年，代任隗为光禄勋，卒于官，赐冢茔陪园陵。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "孙休，位至青州刺史。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "杨仁字文义，巴郡阆中人也。建武中，诣师学习《韩诗》，数年归，静居教授。仕郡为功曹，举孝廉，除郎。太常上仁经中博士，仁自以年未五十，不应旧科，上府让选。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "显宗特诏补北宫卫士令，引见，问当世政迹。仁对以宽和任贤，抑黜骄戚为先。又上便宜十二事，皆当世急务。帝嘉之，赐以缣钱。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "及帝崩，时诸马贵盛，各争欲入宫，仁被甲持戟，严勒门卫，莫敢轻进者。肃宗既立，诸马共谮仁刻峻，帝知其忠，愈善之，拜什邡令。宽惠为政，劝课掾史弟子，悉令就学。其有通明经术者，显之右署，或贡之朝，由是义学大兴。垦田千馀顷。行兄丧去官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "后辟司徒桓虞府。掾有宋章者，贪奢不法，仁终不与交言同席，时人畏其节。后为阆中令，卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "赵晔字长君，会稽山阴人也。少尝为县吏，奉檄迎督邮，晔耻于斯役，遂弃车马去。到犍为资中，诣杜抚受《韩诗》，究竟其术。积二十年，绝问不还，家为发丧制服。抚卒乃归。州召补从事，不就。举有道。卒于家。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "晔著《吴越春秋》、《诗细历神渊》。蔡邕至会稽，读《诗细》而叹息，以为长于《论衡》。邕还京师，传之，学者咸诵习焉。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "时，山阳张匡，字文通，亦习《韩诗》，作章句。后举有道，博士征，不就。卒于家。卫宏字敬仲，东海人也。少与河南郑兴俱好古学。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "初，九江谢曼卿善《毛诗》，乃为其训。宏从曼卿受学，因作《毛诗序》，善得《风雅》之旨，于今传于世。后从大司空杜林更受《古文尚书》，为作《训旨》。时济南徐巡师事宏，后从林受学，亦以儒显，由是古学大兴。光武以为议郎。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "宏作《汉旧仪》四篇，以载西京杂事。又著赋、颂、诔七首，皆传于世。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "中兴后，郑众、贾逵传《毛诗》，后马融作《毛诗传》，郑玄作《毛诗笺》。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "《前书》鲁高堂生，汉兴传《礼》十七篇。后瑕丘萧奋以授同郡后苍，苍授梁人戴德及德兄子圣、沛人庆普。于是德为《大戴礼》，圣为《小戴礼》，普为《庆氏礼》，三家皆立博士。孔安国所献《礼》古经五十六篇及《周官经》六篇，前世传其书，未有名家。中兴已后，亦有《大》、《小戴》博士，虽相传不绝，然未有显于儒林者。建武中，曹充习庆氏学，传其子褒，遂撰《汉礼》，事在《褒传》。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "董钧字文伯，犍为资中人也。习《庆氏礼》。事大鸿胪王临。元始中，举明经，迁禀牺令。病去官。建武中，举孝廉，辟司徒府。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "钧博通古今，数言政事。永平初，为博士。时草创五郊祭祀，及宗庙礼乐，威仪章服，辄令钧参议，多见从用，当世称为通儒。累迁五官中郎将，常教授门生百馀人。后坐事左转骑都尉。年七十馀，卒于家。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "中兴，郑众传《周官经》，后马融作《周官传》，授郑玄，玄作《周官注》。玄本习《小戴礼》，后以古经校之，取其义长者，故为郑氏学。玄又注小戴所传《礼记》四十九篇，通为《三礼》焉。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "《前书》齐胡母子都传《公羊春秋》，授东平赢公，赢公授东海孟卿，孟卿授鲁人眭孟，眭孟授东海严彭祖、鲁人颜安乐。彭祖为《春秋》严氏学，安乐为《春秋》颜氏学，又瑕丘江公传《谷梁春秋》，三家皆立博士。梁太傅贾谊为《春秋左氏传训诂》，授赵人贯公。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "丁恭字子然，山阳东缗人也。习《公羊严氏春秋》。恭学义精明，教授常数百人，州郡请召不应。建武初，为谏议大夫、博士，封关内侯。十一年，迁少府。诸生自远方至者，著录数千人，当世称为大儒。太常楼望、侍中承宫、长水校尉樊儵等皆受业于恭。二十年，拜侍中祭酒、骑都尉，与侍中刘昆俱在光武左右，每事谘访焉。卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "周泽字稺都，北海安丘人也。少习《公羊严氏春秋》，隐居教授，门徒常数百人。建武末，辟大司马府，署议曹祭酒。数月，征试博士。中元元年，迁黾池令。奉公克己，矜恤孤羸，吏人归爱之。永平五年，迁右中郎将。十年，拜太常。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "泽果敢直言，数有据争。后北地太守廖信坐贪秽下狱，没入财产，显宗以信臧物班诸廉吏，唯泽及光禄勋孙堪、大司农常冲特蒙赐焉。是时京师翕然，在位者咸自勉励。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "堪字子稺，河南缑氏人也。明经学，有志操，清白贞正，爱士大夫，然一毫未尝取于人，以节介气勇自行。王莽末，兵革并起，宗族老弱在营保间，堪常力战陷敌，无所回避，数被创刃，宗族赖之，郡中咸服其义勇。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "建武中，仕郡县。公正廉洁，奉禄不及妻子，皆以供宾客。及为长吏，所在有迹，为吏人所敬仰。喜分明去就。尝为县令，谒府，趋步迟缓，门亭长谴堪御吏，堪便解印绶去，不之官。后复仕为左冯翊，坐遇下促急，司隶校尉举奏免官。数月，征为侍御史，再迁尚书令。永平十一年，拜光禄勋。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "堪清廉，果于从政，数有直言，多见纳用。十八年，以病乞身，为侍中骑都尉，卒于官。堪行类于泽，故京师号曰“二稺”。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "十二年，以泽行司徒事，如真。泽性简，忽威仪，颇失宰相之望。数月，复为太常。清洁循行，尽敬宗庙。常卧疾斋宫，其妻哀泽老病，窥问所苦。泽大怒，以妻干犯斋禁，遂收送诏狱谢罪。当世疑其脆激。时人为之语曰“生世不谐，作太常妻，一岁三百六十日，三百五十九日斋”十八年，拜侍中骑都尉。后数为三老五更。建初中致仕，卒于家。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "钟兴字次文，汝南汝阳人也。少从少府丁恭受《严氏春秋》。恭荐兴学行高明，光武召见，问以经义，应对甚明。帝善之，拜郎中，稍迁左中郎将。诏令定《春秋》章句，去其复重，以授皇太子。又使宗室诸侯从兴受章句。封关内侯。兴自以无功，不敢受爵。帝曰“生教训太子及诸王侯，非大功邪”兴曰“臣师于恭”于是复封恭，而兴遂固辞不受爵，卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "甄宇字长文，北海安丘人也。清净少欲。习《严氏春秋》，教授常数百人。建武中，为州从事，征拜博士，稍迁太子少傅，卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "传业子普，普传子承。承尤笃学，未尝视家事，讲授常数百人。诸儒以承三世传业，莫不归服之。建初中，举孝廉，卒于梁相。子孙传学不绝。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "楼望字次子，陈留雍丘人也。少习《严氏春秋》。操节清白，有称乡闾。建武中，赵节王栩闻其高名，遣使赍玉帛请以为师，望不受。后仕郡功曹。永平初，为侍中、越骑校尉，入讲省内。十六年，迁大司农。十八年，代周泽为太常。建初五年，坐事左转太中大夫，后为左中郎将。教授不倦，世称儒宗，诸生著录九千馀人。年八十，永元十二年，卒于官，门生会葬者数千人，儒家以为荣。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "程曾字秀升，豫章南昌人也。受业长安，习《严氏春秋》，积十馀年，还家讲授。会稽顾奉等数百人常居门下。著书百馀篇，皆《五经》通难，又作《孟子章句》。建初三年，举孝廉，迁海西令，卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "张玄字君夏，河内河阳人也。少习《颜氏春秋》，兼通数家法。建武初，举明经，补弘农文学，迁陈仓县丞。清净无欲，专心经书，方其讲问，乃不食终日。及有难者，辄为张数家之说，令择从所安，诸儒皆伏其多通，著录千馀人。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "玄初为县丞，尝以职事对府，不知官曹处，吏白门下责之。时，右扶风琅邪徐业，亦大儒也，闻玄诸生，试引见之，与语，大惊曰“今日相遭，真解矇矣”遂请上堂，难问极日。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "后玄去官，举孝廉，除为郎。会《颜氏》博士缺，玄试策第一，拜为博士。居数月，诸生上言玄廉说《严氏》、《冥氏》，不宜专为《颜氏》博士。光武且令还署，未及迁而卒。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "李育字元春，扶风漆人也。少习《公羊春秋》。沉思专精，博览书传，知名太学，深为同郡班固所重。固奏记荐育于骠骑将军东平王苍，由是京师贵戚争往交之。州郡请召，育到，辄辞病去。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "常避地教授，门徒数百。颇涉猎古学。尝读《左氏传》，虽乐文采，然谓不得圣人深意，以为前世陈元、范升之徒更相非折，而多引图谶，不据理体，于是作《难左氏义》四十一事。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "建初元年，卫尉马廖举育方正，为议郎。后拜博士。四年，诏与诸儒论《五经》于白虎观，育以《公羊》义难贾逵，往返皆有理证，最为通儒。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "再迁尚书令。及马氏废，育坐为所举免归。岁馀复征，再迁侍中，卒于官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "何休字邵公，任城樊人也。父豹，少府。休为人质朴讷口，而雅有心思，精研《六经》，世儒无及者。以列卿子诏拜郎中，非其好也，辞疾而去。不仕州郡。进退必以礼。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "太傅陈蕃辟之，与参政事。蕃败，休坐废锢，乃作《春秋公羊解诂》，覃思不窥门，十有七年。又注训《孝经》、《论语》、风角七分，皆经纬典谟，不与守文同说。又以《春秋》驳汉事六百馀条，妙得《公羊》本意。休善历算，与其师博士羊弼，追述李育意以难二传，作《公羊墨守》、《左氏膏肓》、《谷梁废疾》。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "党禁解，又辟司徒。群公表休道术深明，宜侍帷幄，单臣不悦之，乃拜议郎，屡陈忠言。再迁谏议大夫，年五十四，光和五年卒。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "服虔字子慎，初名重，又名祇，后改为虔，河南荥阳人也。少以清苦建志，入太学受业。有雅才，善著文论，作《春秋左氏传解》，行之至今。又以《左传》驳何休之所驳汉事六十条。举孝廉，稍迁，中平末，拜九江太守。免，遭乱行客，病卒。所著赋、碑、诔、书记、《连珠》、《九愤》，凡十馀篇。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "颍容字子严，陈国长平人也。博学多通，善《春秋左氏》，师傅太尉杨赐。郡举孝廉，州辟，公车征，皆不就。初平中，避乱荆州，聚徒千馀人。刘表以为武陵太守，不肯起。著《春秋左氏条例》五万馀言，建安中卒。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "谢该字文仪，南阳章陵人也。善明《春秋左氏》，为世名儒，门徒数百千人。建安中，河东人乐详条《左氏》疑滞数十事以问，该皆为通解之，名为《谢氏释》，行于世。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "仕为公车司马令，以父母老，托病去官。欲归乡里，会荆州道断，不得去。少府孔融上书荐之曰：",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "臣闻高祖创业，韩、彭之将征讨暴乱，陆贾、叔孙通进说《诗》、《书》。光武中兴，吴、耿佐命，范升、卫宏修述旧业，故能文武并用，成长久之计。陛下圣德钦明，同符二祖，劳谦厄运，三年乃讙。今尚父鹰扬，方叔翰飞，王师电鸷，群凶破殄，始有橐弓卧鼓之次，宜得名儒，典综礼纪。窃见故公车司马令谢该，体曾、史之淑性，兼商、偃之文学，博通群艺，周览古今，物来有应，事至不惑，清白异行，敦悦道训。求之远近，少有畴匹。若乃巨骨出吴，隼集陈庭，黄能入寝，亥有二首，非夫洽闻者，莫识其端也。隽不疑定北阙之前，夏侯胜辩常阴之验，然后朝士益重儒术。今该实卓然比迹前列，间以父母老疾，弃官欲归，道路险塞，无自由致。猥使良才抱朴而逃，逾越山河，沉沦荆楚，所谓往而不反者也。后日当更馈乐以钓由余，克像以求傅说，岂不烦哉。臣愚以为可推录所在，召该令还。楚人止孙卿之去国，汉朝追匡衡于平原，尊儒贵学，惜失贤也。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "书奏，诏即征还，拜议郎。以寿终。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "建武中，郑兴、陈元传《春秋左氏》学。时尚书令韩歆上疏，欲为《左氏》立博士，范升与歆争之未决，陈元上书讼《左氏》，遂以魏郡李封为《左氏》博士。后群儒蔽固者数廷争之。及封卒，光武重违众议，而因不复补。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "许慎字叔重，汝南召陵人也。性淳笃，少博学经籍，马融常推敬之，时人为之语曰“《五经》无双许叔重”为郡功曹，举孝廉，再迁除洨长。卒于家。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "初，慎以《五经》传说臧否不同，于是撰为《五经异义》，又作《说文解字》十四篇，皆传于世。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "蔡玄字叔陵，汝南南顿人也。学通《五经》，门徒堂千人，其著录者万六千人。征辟并不就。顺帝特诏征拜议郎，讲论《五经》异同，甚合帝意。迁侍中，出为弘农太守，卒官。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "论曰：自光武中年以后，干戈稍戢，专事经学，自是其风世笃焉。其服儒衣，称先王，游庠序，聚横塾者，盖布之于邦域矣。若乃经生所处，不远万里之路，精庐暂建，赢粮动有千百，其耆名高义开门受徒者，编牒不下万人，皆专相传祖，莫或讹杂。至有分争王庭，树朋私里，繁其章条，穿求崖穴，以合一家之说。故杨雄曰“今之学者，非独为之华藻，又从而绣其鞶帨”夫书理无二，义归有宗，而硕学之徒，莫之或徙，故通人鄙其固焉，又雄所谓“譊々之学，各习其师”也。且观成名高第，终能远至者，盖亦寡焉，而迂滞若是矣。然所谈者仁义，所传者圣法也。故人识君臣父子之纲，家知违邪归正之路。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "自桓、灵之间，君道秕僻，朝纲日陵，国隙屡启，自中智以下，靡不审其崩离。而权强之臣，息其窥盗之谋，豪俊之夫，屈于鄙生之议者，人诵先王言也，下畏逆顺势也。至如张温、皇甫嵩之徒，功定天下之半，声驰四海之表，俯仰顾眄，则天业可移，犹鞠躬昏主之下，狼狈折札之命，散成兵，就绳约，而无悔心，暨乎剥桡自极，人神数尽，然后群英乘其运，世德终其祚。迹衰敝之所由致，而能多历年所者，斯岂非学之效乎。故先师垂典文，褒励学者之功，笃矣切矣。不循《春秋》，至乃比于杀逆，其将有意乎。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷七十九下·儒林列传第六十九下",
    "text": "赞曰：斯文未陵，亦各有承。涂方流别，专门并兴。精疏殊会，通阂相征。千载不作，渊原谁澄。",
    "chapter_url": "https://duguoxue.com/ershisishi/3395.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "杜笃字季雅，京兆杜陵人也。高祖延年，宣帝时为御史大夫。笃少博学，不修小节，不为乡人所礼。居美阳，与美阳令游，数从请托，不谐，颇相恨。令怒，收笃送京师。会大司马吴汉薨，光武诏诸儒诔之，笃于狱中为诔，辞最高，美帝之，赐帛免刑。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "笃以关中表里山河，先帝旧京，不宜改营洛邑，乃上奏《论都赋》曰：",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "臣闻知而复知，是为重知。臣所欲言，陛下已知，故略其梗概，不敢具陈。昔般庚去奢，行俭于亳。成周之隆，乃即中洛。遭时制都，不常厥邑。贤圣之虑，盖有优劣。霸王之姿，明知相绝。守国之势，同归异术。或弃去阻厄，务处平易。或据山带河，并吞六国。或富贵思归，不顾见袭。或掩空击虚，自蜀汉出，即日车驾，策由一卒。或知而不从，久都墝埆。臣不敢有所据。窃见司马相如、杨子云作辞赋以讽主上，臣诚慕之，伏作书一篇，名曰《论都》，谨并封奏如左。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "皇帝以建武十八年二月甲辰，升舆洛邑，巡于西岳。推天时，顺斗极，排阊阖，入函谷，观厄于崤、黾，图险于陇、蜀。其三月丁酉，行至长安。经营宫室，伤愍旧京，即诏京兆，乃命扶风，斋肃致敬，告觐园陵。凄然有怀祖之思，喟乎以思诸夏之隆。遂天旋云游，造舟于渭，北泾流。千乘方毂，万骑骈罗，衍陈于岐、梁，东横乎大河。瘗后土，礼邠郊。其岁四月，反于洛都。明年，有诏复函谷关，作大驾宫、六王邸、高车厩于长安。修理东都城门，桥泾、渭，往往缮离观。东临霸、浐，西望昆明，北登长平，规龙首，抚未央，覛平乐，仪建章。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "是时山东翕然狐疑，意圣朝之西都，惧关门之反拒也。客有为笃言“彼埳井之潢污，固不容夫吞舟。且洛邑之渟瀯，曷足以居乎万乘哉。咸阳守国利器，不可久虚，以示奸萌”笃未甚然其言也，故因为述大汉之崇，世据雍州之利，而今国家未暇之故，以喻客意。曰：",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "昔在强秦，爰初开畔，霸自岐、雍，国富人衍，卒以并兼，桀虐作乱。天命有圣，托之大汉。大汉开基，高祖有勋。斩白蛇，屯黑云，聚五星于东井，提干将而呵暴秦。蹈沧海，跨昆仑，奋彗光，扫项军，遂济人难，荡涤于泗、沂。刘敬建策，初都长安。太宗承流，守之以文。躬履节俭，侧身行仁，食不二味，衣无异采。赈人以农桑，率下以约已，曼丽之容不悦于目，郑、卫之声不过于耳，佞邪之臣不列于朝，巧伪之物不鬻于市，故能理升平而刑几措。富衍于孝、景，功传于后嗣。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "是时，孝武因其馀财府帑之蓄，始有钩深图远之意，探冒顿之罪，校平城之仇。遂命票骑，勤任卫青，勇惟鹰扬，军如流星，深之匈奴，割裂王庭，席卷漠北，叩勒祁连，横分单于，屠裂百蛮。烧罽帐，系阏氏，燔康居，灰珍奇，椎鸣镝，钉鹿蠡，驰坑岸，获昆弥，虏亻数侲，驱骡驴，御宛马，鞭駃騠。拓地万里，威震八荒。肇置四郡，据守敦煌。并域属国，一郡领方。立侯隅北，建护西羌。捶驱氐、僰，寥狼卬、莋。东摩乌桓，蹂辚濊貊。南羁钩町，水剑强越。残夷文身，海波沫血。郡县日南，漂概朱崖。部尉东南，兼有黄支。连缓耳，琐雕题，摧天督，牵象犀，椎蚌蛤，碎琉璃，甲玳瑁，戕觜觿。于是同穴裘褐之域，共川鼻饮之国，莫不袒跣稽颡，失气虏伏。非夫大汉之世盛，世借雍土之饶，得御外理内之术，孰能致功若斯。故创业于高祖，嗣传于孝惠，德隆于太宗，财衍于孝景，威盛于圣武，政行于宣、元，侈极于成、哀、祚缺于孝平。传世十一，历载三百，德衰而复盈，道微而复章，皆莫能迁于雍州，而背于咸阳。宫室寝庙，山陵相望，高显弘丽，可思可荣，羲、农已来，无兹著明。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "夫雍州本帝皇所以育业、霸王所以衍功，战士角难之场也。《禹贡》所载，厥田惟上。沃野千里，原隰弥望。保殖五谷，桑麻条畅。滨据南山，带以泾、渭，号曰陆海，蠢生万类。楩楠檀柘，蔬果成实。畎渎润淤，水泉灌溉，渐泽成川，粳稻陶遂。厥土之膏，亩价一金。田田相如，鐇株林。火耕流种，功浅得深。既有蓄积，厄塞四临：四被陇、蜀，南通汉中，北据谷口，东阻嵚岩。关函守墝，山东道穷。置列汧、陇，壅偃西戎。拒守褒斜，岭南不通。杜口绝津，朔方无从。鸿、渭之流，径入于河。大船万艘，转漕相过。东综沧海，西纲流纱。朔南暨声，诸夏是和。城池百尺，厄塞要害。关梁之险，多所衿带。一卒举礧，千夫沉滞。一人奋戟，三军沮败。地势便利，介胄剽悍，可与守近，利以攻远。士卒易保，人不肉袒。肇十有二，是为赡腴。用霸则兼并，先据则功殊。修文则财衍，行武则士要。为政则化上，篡逆则难诛。进攻则百克，退守则有馀：斯固帝王之渊囿，而守国之利器也。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "逮及亡新，时汉之衰，偷忍渊囿，篡器慢违，徒以势便，莫能卒危。假之十八，诛自京师。天畀更始，不能引维。慢藏招寇，复致赤眉。海内云扰，诸夏灭微。群龙并战，未知是非。于时圣帝，赫然申威，荷天人之符，兼不世之姿。受命于皇上，获助于灵祇。立号高邑，搴旗四麾。首策之臣，运筹出奇。虓怒之旅。如虎如螭。师之攸向，无不靡披。盖夫燔鱼剸蛇，莫之方斯。大呼山东，响动流沙。要龙渊，首镆铘，命腾太白，亲发狼、弧。南禽公孙，北背强胡，西平陇、冀，东据洛都。乃廓平帝宇，济蒸人于涂炭，成兆庶之亹亹，遂兴复乎大汉。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "今天下新定，矢石之勤始瘳，而主上方以边垂为忧，忿葭萌之不柔，未遑于论都而遗思雍州也。方躬劳圣思，以率海内，厉抚名将，略地疆外，信威于征伐，展武乎荒裔。若夫文身鼻饮缓耳之主，椎结左衽鐻鍝之君，东南殊俗不羁之国，西北绝域难制之邻，靡不重译纳贡，请为藩臣。上犹谦让，而不伐勤。意以为获无用之虏，不如安有益之民。略荒裔之地，不如保殖五谷之渊。远救于已亡，不若近而存存也。今国家躬修道德，吐惠含仁，湛恩沾洽，时风显宣。徒垂意于持平守实，务在爱育元元，苟有便于王政者，圣主纳焉。何则。物罔挹而不损，道无隆而不移，阳盛则运，阴满则亏，故存不忘亡，安不讳危，虽有仁义，犹设城池也。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "客以利器不可久虚，而国家亦不忘乎西都，何必去洛邑之渟瀯与。笃后仕郡文学掾。以目疾，二十馀年不窥京师。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "笃之外高祖破羌将军辛武贤，以武略称。笃常叹曰“杜氏文明善政，而笃不任为吏。辛氏秉义经武，而笃又怯于事。外内五世，至笃衰矣”",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "女弟适扶风马氏。建初三年，车骑将军马防击西羌，请笃为从事中郎，战没于射姑山。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "所著赋、诔、吊、书、赞、《七言》、《女诫》及杂文，凡十八篇。又著《明世论》十五篇。子硕，豪侠，以货殖闻。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "王隆字文山，冯翊云阳人也。王莽时，以父任为郎，后避难河西，为窦融左护军。建武中，为新汲令。能文章，所著诗、赋、铭、书凡二十六篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "初，王莽末，沛国史岑子孝亦以文章显，莽以为谒者，著颂、诔、《复神》、《说疾》凡四篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "夏恭字敬公，梁国蒙人也。习《韩诗》、《孟氏易》，讲授门徒常千馀人。王莽末，盗贼从横，攻没郡县。恭以恩信为众所附，拥兵固守，独安全。光武即位，嘉其忠果，召拜郎中，再迁太山都尉。和集百姓，甚得其欢心。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "恭善为文，著赋、颂、诗、《励学》凡二十篇。年四十九卒官，诸儒共谥曰宣明君。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "子牙，少习家业，著赋、颂、赞、诔凡四十篇。举孝廉，早卒，乡人号曰文德先生。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "傅毅字武仲，扶风茂陵人也。少傅学。永平中，于平陵习章句，因作《迪志诗》曰：",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "咨尔庶士，迨时斯勖。日月逾迈，岂云旋复。哀我经营，旅力靡及。在兹弱寇，靡所庶立。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "于赫我祖，显于殷国。二迹阿衡，克光其则。武丁兴商，伊宗皇士。爰作股肱，万邦是纪。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "奕世载德，迄我显考。保膺淑懿，缵修其道。汉之中叶，俊乂式序，秩彼殷宗，光此勋绪。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "伊余小子，秽陋靡逮。惧我世烈，自兹以坠。谁能革浊，清我濯溉。谁能昭暗，启我童昧。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "先人有训，我讯我诰。训我嘉务，诲我博学。爰率朋友，寻此旧则。契阔夙夜，庶不懈忒。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "秩秩大猷，纪纲庶式。匪勤匪昭，匪壹匪测。农夫不怠，越有黍稷，谁能云作，考之居息。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "二事败业，多疾我力。如彼遵衢，则罔所极。二志靡成，聿劳我心。如彼兼听，则溷于音。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "於戏君子，无恒自逸。徂年如流，鲜暇日。行迈屡税，胡能有迄。密勿朝夕，聿同始卒。毅以显宗求贤不笃，士多隐处，故作《七激》以为讽。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "建初中，肃宗博召文学之士，以毅为兰台令史，拜郎中，与班固、贾逵共典校书。毅追美李明皇帝功德最盛，而庙颂未立，乃依《清庙》作《显宗颂》十篇奏之，由是文雅显于朝廷。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "车骑将军马防，外戚尊重，请毅为军司马，待以师友之礼。及马氏败，免官归。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "永元元年，车骑将军窦宪，复请毅为主记室，崔骃为主簿。及宪迁大将军，复以毅为司马，班固为中护军。宪府文章之盛，冠于当世。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "毅早卒，著诗、赋、诔、颂、祝文、《七激》、连珠凡二十八篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "黄香字文强，江夏安陆人也。年九岁，失母，思慕憔悴，殆不免丧，乡人称其至孝。年十二，太守刘护闻而召之，署门下孝子，甚见爱敬。香家贫，内无仆妾，躬执苦勤，尽心奉养。遂博学经典，究精道术，能文章，京师号曰“天下无双江夏黄童”。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "初除郎中，元和元年，肃宗诏香诣东观，读所未尝见书。香后告休，及归京师，时千乘王冠，帝会中山邸，乃诏香殿下，顾谓诸王曰“此天下无双江夏黄童者也”左右莫不改观。后召诣安福殿言政事，拜尚书郎，数陈得失，赏赉增加。常独止宿台上，昼夜不离省闼，帝闻善之。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "永元四年，拜左丞。功满当迁，和帝留，增秩。六年，累迁尚书令。后以为东郡太守，香上疏让曰“臣江淮孤贱，愚矇小生，经学行能，无可算录。遭值太平，先人余福，得以弱冠特蒙征用，连阶累任，遂极台阁。讫无纤介称，报恩效死，诚不意悟。卒被非望，显拜近郡，尊位千里。臣闻量能授官，则职无废事。因劳施爵，则贤愚得宜。臣香小丑，少为诸生，典郡从政，固非所堪。诚恐矇顿，孤忝圣恩。又惟机密端首，至为尊要，复非臣香所当久奉。承诏惊惶，不知所裁。臣香年在方刚，适可驱使。愿乞余恩，留备冗官，赐以督责小职，任之宫台烦事，以毕臣香蝼蚁小志，诚瞑目至愿，土灰极荣”帝亦惜香干用，久习旧事，复留为尚书令，增秩二千石，赐钱三十万。是后遂管枢机，甚见亲重，而香亦祇勤物务，忧公如家。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "十二年，东平清河奏訞言卿仲辽等，所连及且千人。香料别据奏，全活甚众。每郡国疑罪，辄务求轻科，爱惜人命，每存忧济。又晓习边事，均量军政，皆得事宜。帝知其精勤，数加恩赏。疾病存问，赐医药。在位多所荐达，宠遇甚盛，议者讥其过幸。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "延平元年，迁魏郡太守。郡旧有内外园田，常与人分种，收谷岁数千斛。香曰“《田令》商者不农，《王制》仕者不耕，伐冰食禄之人，不与百姓争利”乃悉以赋人，课令耕种。时被水年肌，乃分奉禄及所得赏赐班赡贫者，于是丰富之家各出义谷，助官禀贷，荒民获全。后坐水潦事免，数月，卒于家。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "所著贼、笺、奏、书、令、凡五篇。子琼，自有传。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "刘毅，北海敬王子也。初封平望侯，永元中，坐事夺爵。毅少有文辩称。元初元年，上《汉德论》并《宪论》十二篇。时，刘珍、邓耽、尹兑、马融共上书称其美，安帝嘉之，赐钱三万，拜议郎。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "李尤字伯仁，广汉雒人也。少以文章显。和帝时，侍中贾逵荐尤有相如、杨雄之风，召诣东观，受诏作赋，拜兰台令史。稍迁，安帝时为谏议大夫，受诏与谒者仆射刘珍等俱撰《汉记》。后帝废太子为济阴王，尤上书谏争。顺帝立，迁乐安相。年八十三卒。所著诗、赋、铭、诔、颂、《七叹》、《哀典》，凡二十八篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "尤同郡李胜，亦有文才，为东观郎，著赋、诔、颂、论数十篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "苏顺字孝山，京兆霸陵人也。和安间以才学见称。好养生术，隐处求道。晚乃仕，拜郎中，卒于官。所著贼、论、诔、哀辞、杂文，凡十六篇。时，三辅多士，扶风曹众伯师亦有才学，著诔、书、论四篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "又有曹朔，不知何许人，作《汉颂》四篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "刘珍字秋孙，一名宝，南阳蔡阳人也。少好学。永初中，为谒者仆射。邓太后诏，使与校书刘騊駼、马融及《五经》博士，校定东观《五观》、诸子传记、百家艺术，整齐脱误，是正文字。永宁元年，太后又诏珍与騊駼作建武已来名臣传，迁侍中、越骑校尉。延光四年，拜宗正。明年，转卫尉，卒官。著诔、颂、连珠凡七篇。又撰《释名》三十篇，以辩万物之称号云。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "葛龚字元甫，梁国宁陵人也。和帝时，以善文记知名。性慷慨壮烈，勇力过人。安帝永初中，举孝廉，为太官丞，上便宜四事，拜荡阴令。辟太尉府，病不就。州举茂才，为临汾令。居二县，皆有称绩。著文、贼、碑、诔、书记，凡十二篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "王逸字叔师，南郡宜城人也。元初中，举上计吏，为校书郎。顺帝时，为侍中。著《楚辞章句》行于世。其赋、诔、书、论及杂文，凡二十一篇。又作《汉诗》百二十三篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "子延寿，字文考，有俊才。少游鲁国，作《灵光殿赋》。后蔡邕亦造此赋，未成，及见延寿所为，甚奇之，遂辍翰而已。曾有异梦，意恶之，乃作《梦赋》以自厉。后溺水死，时年二十馀。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "崔琦字子玮，涿郡安平人，济北相瑗之宗也。少游学京师，以文章博通称。初举考廉，为郎。河南尹梁冀闻其才，请与交。冀行多不轨，琦数引古今成败以戒之，冀不能受。乃作《外戚箴》。其辞曰。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "赦赦外戚，华宠煌煌。昔在帝舜，德隆英、皇。周兴三母，有莘崇汤。宣王晏起，姜后脱簪。齐桓好乐，卫姬不音。皆辅主以礼，扶君以仁，达才进善，以义济身。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "爰暨未叶，渐已穨亏。贯鱼不叙，九御差池。晋国之难，祸起于丽。惟家之索。牝鸡之晨。专权擅爱，显已蔽人。陵长间旧，圮剥至亲。并后匹嫡，淫女毙陈。匪贤是上，番为司徒。荷爵负乘，采食名都。诗人是刺，德用无怃。暴辛惑妇，拒谏自孤。蝠蛇其心，纵毒不辜。诸父是杀，孕子是刳。天怒地忿，人谋鬼图。甲子昧爽，身首分离。初为天子，后为人螭。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "非但耽色，母后尤然。不相率以礼，而竞奖以权。先笑后号，卒以辱残。国家泯绝，宗庙烧燔。末嬉丧夏，褒姒毙周，妲已亡殷，赵灵沙丘。戚姬人豕，吕宗以败。陈后作巫，卒死于外。霍欲鸩子，身乃罹废。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "故曰：无谓我贵，天将尔摧。无恃常好，色有歇微。无怙常幸，爱有陵迟。无曰我能，天人尔违。患生不德，福有慎机。日不常中，月盈有亏。履道者固，杖势者危。微臣司戚，敢告在斯。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "琦以言不从，失意，复作《白鹄赋》以为风。梁冀见之，呼琦问曰“百官外内，各有司存，天下云云，岂独吾人之尤，君何激刺之过乎”琦对曰“昔管仲相齐，乐闻机谏之言。萧何佐汉，乃设书过之吏。今将军累世台辅，任齐伊、公，而德政未闻，黎元涂炭。不能结纳贞良，以救祸败，反复欲钳塞士口，杜蔽主听，将使玄黄改色，马鹿易形乎”冀无以对，因遣琦归。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "后除为临济长，不敢之职，解印绶去。冀遂令刺客阴求杀之。客见琦耕于陌上，怀书一卷，息辄偃而咏之。客哀其志，以实告琦，曰“将军令吾要子，今见君贤者，情怀忍忍。可亟自逃，吾亦于此亡矣”琦得脱走，冀后竟捕杀之。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "所著赋、颂、铭、诔、箴、吊、论、《九咨》、《七言》，凡十五篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "边韶字孝先，陈留浚仪人也。以文章知名，教授数百人。韶口辩，曾昼日假卧，弟子私嘲之曰“边孝先，腹便便。懒读书，但欲眠”韶潜闻之，应时对曰“边为姓、考为字。腹便便，《五经》笥。但欲眠，思经事。寐与周公通梦，静与孔子同意。师而可嘲，出何典记”嘲者大惭。韶之才捷皆此类也。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十上·文苑列传第七十上",
    "text": "桓帝时，为临颍侯相，征拜太中大夫，著作东观。再迁北地太守，入拜尚书令。后为陈相，卒官。著诗、颂、碑、铭、书、策，凡十五篇。",
    "chapter_url": "https://duguoxue.com/ershisishi/3396.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "张升字彦真，陈留尉氏人，富平侯放之孙也。升少好学，多关览，而任情不羁。其意相合者，则倾身交结，不问穷贱。如乖真志好者，虽王公大人，终不屈从。常叹曰“死生有命，富贵在天。其有知我，虽胡越可亲。苟不相识，从物何益”",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "仕郡为纲纪，以能出守外黄令。吏有受赇者，即论杀之。或讥“升守领一时，何足趋明威戮乎”对曰“昔仲尼暂相，诛齐之侏儒，手足异门而出，故能威震强国，反其侵地。君子仕不为己，职思其忧，岂以久近而异其度哉”遇党锢去官，后竟见诛，年四十九。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "著贼、诔、颂、碑、书，凡六十篇。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "赵壹字元叔，汉阳西县人也。体貌魁梧，身长九尺，美须豪眉，望之甚伟。而恃才倨傲，为乡党所摈，乃作《解摈》。后屡抵罪，几至死，友人救，得免。壹乃贻书谢恩曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "昔原大夫赎桑下绝气，传称其仁。秦越人还虢太子结脉，世著其神。设曩之二人不遭仁遇神，则结绝之气竭矣。然而糒脯出乎车軨，针石运乎手爪。今所赖者，非直车軨之糒脯，手爪之针石也。乃收之于斗极，还之于司命，使干皮复含血，枯骨复被肉，允所谓遭仁遇神，真所宜传而著之。余畏禁，不敢班班显言，窃为《穷鸟赋》一篇。其辞曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "有一穷鸟，戢翼原野。毕网加上，机穽在下，前见苍隼，后见驱者，缴弹张右，羿子彀左，飞丸激矢，交集于我。思飞不得，欲鸣不可，举头畏触，摇足恐堕。内独怖急，乍冰乍火。幸赖大贤，我矜我怜，昔济我南，今振我西。鸟也虽顽，犹识密思。内以书心，外用告天。天乎祚贤，归贤永年，且公且侯，子了孙孙。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "又作《刺世疾邪赋》，以舒其怨愤。曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "伊五帝之不同礼，三王亦又不同乐，数极自然变化，非是故相反驳。德政不能救世混乱，赏罚岂足惩时清浊。春秋时祸败之始，战国愈复增其荼毒。秦、汉无以相逾越，乃更加其怨酷。宁计生民之命，唯利己而自足。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "于兹迄今，情伪万方。佞谄日炽，刚克消亡。舐痔结驷，正色徒行。妪禹名势，抚拍豪强。偃蹇反俗，立致咎殃。捷慑逐物，日富月昌。浑然同惑，孰温孰凉。邪夫显进，直士幽藏。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "原斯瘼之攸兴，实执政之匪贤。女谒掩其视听兮，近习秉其威权。所好则钻皮出其毛羽，所恶则洗垢求其瘢痕。虽欲谒诚而尽忠，路绝崄而靡缘。九重既不可启，又群吠之狺狺。安危于于旦夕，肆嗜欲于目前。奚异涉海之失舵，积薪而待燃。荣纳由于闪揄，孰知辩其蚩妍。故法禁屈挠干势族，恩泽不逮于单门。宁饑寒于尧、舜之荒岁兮，不饱暖于当今之丰年。乘理虽死而非亡，违义虽生而匪存。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "有秦客者，乃为诗曰“河清不可俟，人命不可延。顺风激靡草，富贵者称贤。文籍虽满腹，不如一囊钱。伊优北堂上，抗脏倚门边。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "鲁生闻此辞，系而作歌曰：势家多所宜，咳唾自成珠。被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "光和元年，举郡上计，到京师。是时，司徒袁逢受计，计吏数百人，皆拜伏庭中，莫敢仰视。壹独长揖而已。逢望而异之，令左右往让之，曰“下郡计吏而揖三公，何也”对曰“昔郦食其长揖汉王，今揖三公，何遽怪哉”逢则敛衽下堂，执其手，延置上坐，因问西方事，大悦，顾谓坐中曰“此人汉阳赵元叔也。朝臣莫有过之者，吾请为诸君分坐”坐者皆属观。既出，往造河南尹羊陟，不得见。壹以公卿中非陟无足以托名者，乃日往到门，陟自强许通，尚卧未起。壹径入上堂，遂前临之，曰“窃伏西州，承高风旧矣。乃今方遇而忽然，奈何命也”因举声哭，门下惊，皆奔入满侧。陟知其非常人，乃起，延与语，大奇之。谓曰“子出矣”陟明旦大从车骑，奉谒造壹。时，诸计吏多盛饬车马帷幕，而壹独柴车草屏，露宿其傍，延陟前坐于车下，左右莫不叹愕。陟遂与言谈，至熏夕，极欢而去，执其手曰“良璞不剖，必有泣血以相明者矣”陟乃与袁逢共称荐之。名动京师，士大夫想望其风采。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "及西还，道经弘农，过侯太守皇甫规，门者不即通，壹遂遁去。门吏惧，以白之，规闻壹名大惊，乃追书谢曰“蹉跌不面，企德怀风，虚心委质，为日久矣。侧闻仁者愍其区区，冀承清诲，以释遥悚。今旦，外白有一尉两计吏，不道屈尊门下，更启乃知已去。如印绶可投，夜岂待旦。惟君明睿，平其夙心。宁当慢慠，加于所天。事在悖惑，不足具责。倘可原察，追修前好，则何福如之。谨遣主簿奉书。下笔气结，汗流竟趾”壹报曰“君学成师范，缙绅归慕，仰高希骥，历年滋多。旋辕兼道，渴于言侍，沐浴晨兴，昧旦守门，实望仁君，昭其悬迟。以贵下贱，握发垂接。高可敷玩坟典，起发圣意。下则抗论当世，消弭时灾。岂悟君子，自生怠倦，失恂恂善诱之德，同亡国骄惰之志。盖见机而作，不俟终日，是以夙退自引，畏使君劳。昔人或历说而不遇，或思士而无从，皆归之于天，不尤于物。今壹自谴而已，岂敢有猜。仁君忽一匹夫，于德何损。而远辱手笔，追路相寻，诚足愧也。壹之区区，曷云量己。其嗟可去，谢也可食，诚则顽薄，实识其趣。但关节騊动，膝炙坏溃，请俟他日，乃奉其情。辄诵来贶，永以自慰”遂去不顾。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "州郡争致礼命，十辟公府，并不就，终于家。初袁逢使善相者相壹，云“仕不过郡吏”，竟如其言。著赋、颂、箴、诔、书、论及杂文十六篇。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "刘梁字曼山，一名岑，东平宁阳人也。梁宗室子孙，而少孤贫，卖书于市以自资。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "常疾世多利交，以邪曲相党，乃著《破群论》。时之览者以为“仲尼作《春秋》，乱臣知惧。今此论之作，俗士岂不愧心”其文不存。又著《辩和同之论》。其辞曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "夫事有违而得道，有顺而失义，有爱而为害，有恶而为美。其故何乎。盖明智之所得，暗伪之所失也。是以君子之于事也，无适无莫，必考之以义焉。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "得由和兴，失由同起，故以可济否谓之和，好恶不殊谓之同。《春秋传》曰“和如羹焉，酸苦以剂其味，君子食之以平其心。同如水焉，若以水济水，谁能食之。琴瑟之专一，谁能听之”是以君子之行，周而不比，和而不同。以救过为正，以匡恶为忠。经曰“将顺其美，匡救其恶，则上下和睦能相亲也”",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "昔楚恭王有疾，召其大夫曰“不谷不德，少主社稷。失先君之绪，覆楚国之师，不谷之罪也。若以宗庙之灵，得保首领以殁，请为灵若厉”大夫许诸。及其卒也，子囊曰“不然。夫事君者，从其善，不从其过。赫赫楚国，而君临之，抚正南海，训及诸夏，其宠大矣。有是宠也，而知其过，可不谓恭乎”大夫众之。此讳而得道者也。及灵王骄淫，暴虐无度，芋尹申亥从王之欲，以殡于乾溪，殉之二女。此顺而失义者也。鄢陵之役，晋楚对战，阳谷献酒，子反以毙。此爱而害之者也。臧武仲曰“孟孙之恶我，药石也。季孙之爱我，美騊也。騊毒滋厚，石犹生我”此恶而为美者也。孔子曰“智之难也。有臧武仲之智，而不容于鲁国，抑有由也。作不顺而施不恕也”盖善其知义，讥其违道也。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "夫知而违之，伪也。不知而失之，暗也。暗为伪焉，其患一也。患之所在，非徒在智之不及，又在及而违之者矣。故曰“智及之，仁不能守之，虽得之，必失之”也。《夏书》曰“念兹在兹，庶事恕施”忠智之谓矣。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "故君子之行，动则思义，不为利回，不为义疚，进退周旋，唯道是务。苟失其道，则兄弟不阿。苟得其义，虽仇雠不废。故解狐蒙祁奚之荐，二叔被周公之害，勃鞮以逆文为成，傅瑕以顺厉为败，管苏以憎忤取进，申侯以爱从见退：考之以义也。故曰“不在逆顺，以义为断。不在憎爱，以道为贵”《礼记》曰“爱而知其恶，憎而知其善”考义之谓也。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "桓帝时，举孝廉，除北新城长。告县人曰“昔文翁在蜀，道著巴汉。庚桑琐隶，风移碨磥。吾虽小宰，犹有社稷，苟赴期会，理文墨，岂本志乎”乃更大作讲舍，延聚生徙数百人，朝夕自往劝诫，身执经卷，试策殿最，儒化大行。此邑至后犹称其教焉。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "特召入拜尚书郎。累迁，后为野王令，未行。光和中，病卒。孙桢，亦以文才知名。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "边让字文礼，除留浚仪人也。少辩博，能属文。作《章华赋》，虽多淫丽之辞，而终之以正，亦如相如之讽也。其辞曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "楚灵王既游云梦之泽，息于荆台之上。前方淮之水，左洞庭之波，右顾彭蠡之隩，南眺巫山之阿。延目广望，聘观终日。顾谓左史倚相曰“盛哉斯乐，可以遗老而忘死也”于是遂作章华之台，筑乾谿之室，穷木土之技，单珍府之实。举国营之，数年乃成。设长夜之淫宴，作北里之新声。于是伍举知夫陈、蔡之将生谋也。乃作斯赋以讽之：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "胄高阳之苗胤兮，承圣祖之洪泽。建列藩于南楚兮，等威灵于二伯。超有商之大彭兮，越隆周之两虢。达皇佐之高勋兮，驰仁声之显赫。惠风春施，神武电断，华夏肃清，五服攸乱。旦垂精于万机兮，夕回辇于门馆。设长夜之欢饮兮，展中情之嬿婉。竭四海之妙珍兮，尽生人之秘玩。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "尔乃携窈窕，从好仇，径肉林，登糟丘，兰肴山竦，椒酒渊流。激玄醴于清池兮，靡微风而行舟。登瑶台以回望兮，冀弥日而消忧。于是招宓妃，命湘娥，齐倡列，郑女罗。扬《激楚》之清宫兮，展新声而长歌。繁手超于北里，妙舞丽于《阳阿》。金石类聚，丝竹群分。神轻袿，曳华文，罗衣飘飖，组绮缤纷。纵轻躯以迅赴，若孤鹄之失群。振华袂以逶迤，若游龙之登云。于是欢嬿既洽，长夜向半，琴瑟易调，繁手改弹。清声发而响激，微音逝而流散。振弱支而纡绕兮，若绿繁之垂干。忽飘飖以轻逝兮，似鸾飞于天汉。舞无常态，鼓无定节，寻声响应，修短靡跌。长袖奋而生风，清气激而绕结。尔乃妍媚递进，巧弄相加，俯仰异容，忽兮神化。体迅轻鸿，荣曜春华，进如浮云，退如激波。虽复柳惠，能不咨嗟。于是天河既回，淫乐未终，清籥发徵，《激楚》扬风。于是音气发于丝竹兮，飞响轶于云中。比目应节而双跃兮，孤雌感声而鸣雄。美繁手之轻妙兮，嘉新声之弥隆。于是众变已尽，群乐既考。归乎生风之广夏兮，修黄轩之要道。携西子之弱腕兮，援毛嫔之素肘。形便娟以婵媛兮，若流风之靡草。美仪操之姣丽兮，忽遗生而忘老。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "尔乃清夜晨，妙技单，收尊俎，彻鼓盘。惘焉若酲，抚剑而叹。虑理国之须才，悟稼穑之艰难。美吕尚之佐周，善管仲之辅桓。将超世而作理，焉沈湎于此欢。于是罢女乐，堕瑶台。思夏禹之卑官，慕有虞之土阶。举英奇于仄陋，拔髦秀于蓬莱。君明哲以知人，官随任而处能。百揆时叙，庶绩咸熙。诸侯慕义，不召同期。继高阳之绝轨，崇成、庄之洪基。虽齐醒之一匡，岂足方于大持。尔乃育之以仁，临之以明。致虔报于鬼神，尽肃恭乎上京。驰淳化于黎元，永历世而太平。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "大将军何进闻让才名，欲辟命之。恐不至，诡以军事征召。既到，署令史，进以礼见之。让善占射，能辞对。时，宾客满堂，莫不羡其风。府掾孔融、王朗并修刺候焉。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "议郎蔡邕深敬之，以为让宜处高任，乃荐于何进曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "伏惟幕府初开，博选清英，华发旧德，并为元鬼。虽振鹭之集西雍，济济之在周庭，无以或加。窃见令史陈留边让，天授逸才，聪明贤智。髫龀夙孤，不尽家训。及就学庐，便受大典。初涉诸经，见本知义。授者不能对其问，章句不能逮其意。心通性达，口辩辞长。非礼不动，非法不言。若处狐疑之论，定嫌审之分，经典交至，捡括参合，众夫寂焉，莫之能夺也。使让生在唐、虞，则元、凯之次，运值仲尼，则颜、冉之亚，岂徒俗之凡偶近器而已者哉。阶级名位，亦宜超然。若复随辈而进，非所以章瑰伟之高价，昭知人之绝明也。传曰“函牛之鼎以亨鸡，多汁则淡而不可食，少计则熬而不可熟”此言大器之于小用，固有所不宜也。邕窃悁邑，怪此宝鼎未受牺牛大羹之和，久在煎熬脔割之间。愿明将军回谋垂虑，裁加少纳，贡之机密，展之力用。若以年齿为嫌，则颜回不得贯德行之首，子奇终无理阿之功。苟堪其事，古今一也。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "让后以高才擢进，屡迁，出为九江太守，不以为能也。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "初平中，王室大乱，让去官还家。恃才气，不屈曹操，多轻侮之言。建安中，其乡人有构让于操，操告郡就杀之。文多遗失。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "郦炎字文胜，范阳人，郦食其之后也。炎有文才，解音律，言论给捷，多服其能理。灵帝时，州郡辟命，皆不就，有志气。作诗二篇曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "大道夷且长，窘路狭且促。修冀无卑栖，远趾不步局。舒吾陵霄羽，奋此千里足。超迈绝尘驱，倏忽谁能逐。贤愚岂常类，禀性在清浊。富贵有人籍，贫贱无天录。通塞苟由已，志士不相卜。陈平敖里社，韩信钓河曲。终居天下宰，食此万钟禄。德音流千载，功名重山岳。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "灵芝生河洲，动摇因洪波。兰荣一何晚，严霜瘁其柯。哀哉二芳草，不植太山阿。文质道所贵，遭时用有嘉。绛、灌临衡宰，谓谊崇浮华。贤才抑不用，远投荆南沙。抱玉乘龙骥，不逢乐与和。安得孔仲尼，为世陈四科。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "炎后风病慌忽。性至孝，遭母忧，病甚发动。妻始产而惊死，妻家讼之，收系狱。炎病不能理对，嘉平六年，遂死狱中，时年二十八。尚书卢植为之诔赞，以昭其懿德。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "侯瑾字子瑜，敦煌人也。少孤贫，依宗人居。性笃学，恒佣作为资，暮还辄燃柴以读书。常以礼自牧，独处一房，如对严宾焉。州郡累召，公车有道征，并称疾不到。作《矫世论》以讥切当时，而徙入山中，覃思著述。以莫知于世，故作《应宾难》以自寄。又案《汉记》撰中兴以后行事，为《皇德传》三十篇，行于世。余所作杂文数十篇，多亡失。河西人敬其才而不敢名之，皆称为侯君云。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "高彪字义方，吴郡无锡人也。家本单寒，至彪为诸生，游太学。有雅才而讷于言。尝从马融欲访大义，融疾，不获见，乃复刺遗融书曰“承服风问，从来有年，故不待介者而谒大君子之门，冀一见龙光，以叙腹心之愿。不图遭疾，幽闭莫启。昔周公旦父文兄武，九命作伯，以尹华夏，犹挥沐吐餐，垂接白屋，故周道以隆，天下归德。公今养疴傲士，故其宜也”融省书惭，追谢还之，彪逝而不顾。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "后郡举孝廉，试经第一。除郎中，校书东观。数奏赋、颂、奇文，因事讽谏，灵帝异之。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "时，京兆第五永为督军御史，使督幽州。百官大会，祖饯于长乐观。议郎葵邑等皆赋诗，彪乃独作箴曰“文武将坠，乃俾俊臣。整我皇纲，董此不虔。古之君子，即戎忘身。明其果毅，尚其桓桓。吕尚七十，气冠三军，诗人作歌，如鹰如鹯。天有太一，五将三门。地有九变，丘陵山川。人有计策，六奇五间。总兹三事，谋则咨询。无曰己能，务在求贤，淮阴之勇，广野是尊。周公大圣，石碏纯臣，以威克爱，以义灭亲。勿谓时险，不正其身。勿谓无人，莫识己真。忘富遗贵，福禄乃存。枉道依合，复无所观。先公高节，越可永遵。佩藏斯戒，以厉终身”邕等甚美其文，以为莫尚也。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "后迁外黄令，帝敕同僚临送，祖于上东门，诏东观画彪像以劝学者。彪到官，有德政，上书荐县人申徒蟠等。病卒于官，文章多亡。子岱，亦知名。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "张超字子并，河间鄚人也，留侯良之后也。有文才。灵帝时，从车骑将军朱俊征黄巾，为别部司马。著赋、颂、碑文、荐、檄、笺、书、谒文、嘲，凡十九篇。超又善于草书，妙绝时人，世共传之。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "祢衡字正平，平原般人也。少有才辩，而尚气刚傲，好矫时慢物。兴平中，避难荆州。建安初，来游许下。始达颍川，乃阴怀一刺，既而无所之适，至于刺字漫灭。是时，许都新建，贤士大夫，四方来集。或问衡曰“盍从陈长文、司马伯达乎”对曰“吾焉能从屠沽儿耶”又问“荀文若、赵稚长云何”衡曰“文若可借面吊丧，稚长可使监厨请客”唯善鲁国孔融及弘农杨脩。常称曰“大儿孔文举，小儿杨德祖。馀子碌碌，莫足数也”融亦深爱其才。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "衡始弱冠，而融年四十，遂与为交友。上疏荐之曰：",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "臣闻洪水横流，帝思俾乂，旁求四方，以招贤俊。昔孝武继统，将弘祖业，畴咨熙载，群士响臻。陛下睿圣，纂承基绪，遭遇厄运，劳谦日昃。惟岳降神，异人并出。窃见处士平原祢衡，年二十四，字正平，淑质贞亮，英才卓砾。初涉艺文，升堂睹奥。目所一见，辄诵于口。耳所瞥闻，不忘于心。性与道合，思若有神。弘羊潜计，安世默识，以衡准之，诚不足怪。忠果正直，志怀霜雪。见善若惊，疾恶若仇。任座抗行，史鱼厉节，殆无以过也。鸷鸟累伯，不如一鹗。使衡立朝，必有可观。飞辩骋辞，溢气坌涌，解疑释结，临敌有馀。昔贾谊求试属国，诡系单于。终军欲以长缨，牵致劲越。弱冠慷慨，前世美之。近日路粹、严象，亦用异才，擢拜台郎，衡宜与为比。如得龙跃天衢，振翼云汉，扬声紫微，垂光虹蜺，足以昭近署之多士，增四门之穆穆。钧天广乐，必有奇丽之观。帝室皇居，必蓄非常之宝。若衡等辈，不可多得。《激楚》、《杨阿》，至妙之容，台牧者之所贪。飞兔、騕褭，绝足奔放，良、乐之所急。臣等区区，敢不以闻。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "融既爱衡才，数称述于曹操。操欲见之，而衡素相轻疾，自称狂病，不肯往，而数有恣言。操怀忿，而以其才名，不欲杀之。闻衡善击鼓，乃召为鼓史，因大会宾客，阅试音节。诸史过者，皆令脱其故衣，更着岑牟、单绞之服。次至衡，衡方为《渔阳》参挝，蹀趶習而前，容态有异，声节悲壮，听者莫不慷慨。衡进至操前而止，吏呵之曰“鼓史何不改装，而轻敢进乎”衡曰“诺”于是先解衵衣，次释馀服，裸身而立，徐取岑牟、单绞而着之，毕，复参挝而去，颜色不怍。操笑曰“本欲辱衡，衡反辱孤”",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "孔融退而数之曰“正平大雅，固当尔邪”因宣操区区之意。衡许往。融复见操，说衡狂疾，今求得自谢。操喜，敕门者有客便通，待之极晏。衡乃着布单衣、疏巾，手持三尺棁杖，坐大营门，以杖捶地大骂。吏曰“外有狂生，坐于营门，言语悖逆，请收案罪”操怒，谓融曰“祢衡竖子，孤杀之犹雀鼠耳。顾此人素有虚名，远近将谓孤不能容之，今送与刘表，视当何如”于是遣人骑送之。临发，众人为之祖道，先供设于城南，乃更相戒曰“祢衡勃虐无礼，今因其后到，咸当以不起折之也”及衡至，众人莫肯兴，衡坐而大号。众问其故，衡曰“坐者为冢，卧者为尸。尸冢之间，能不悲乎”",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "刘表及荆州士大夫，先服其才名，甚宾礼之，文章言议，非衡不定。表尝与诸文人共草章奏，并极其才思。时衡出，还见之，开省未周，因毁以抵地。表怃然为骇。衡乃从求笔札，须臾立成，辞义可观。表大悦，益重之。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "后复侮慢于表，表耻，不能容，以江夏太守黄祖性急，故送衡与之，祖亦善待焉。衡为作书记，轻重疏密，各得体宜。祖持其手曰“处士，此正得祖意，如祖腹中之所欲言也”",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "祖长子射，为章陵太守，尤善于衡。尝与衡俱游，共读蔡邕所作碑文，射爱其辞，还恨不缮写。衡曰“吾虽一览，犹能识之，唯其中石缺二字，为不明耳”因书出之，躬驰使写碑，还校，如衡所书，莫不叹伏。射时大会宾客，人有献鹦鹉者，射举卮于衡曰“愿先生赋之，以娱嘉宾”衡揽笔而作，文无加点，辞采甚丽。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "后黄祖在蒙冲船上，大会宾客，而衡言不逊顺，祖惭，乃呵之。衡更熟视曰“死公。云等道”祖大怒，令五百将出，欲加箠。衡方大骂，祖恚，遂令杀之。祖主簿素疾衡，即时杀焉。射徒跣来救，不及。祖亦悔之，乃厚加棺敛。衡时年二十六，其文章多亡云。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十下·文苑列传第七十下",
    "text": "赞曰：情志既动，篇辞为贵。抽心呈貌，非雕非蔚。殊状共体，同声异气。言观丽则，永监淫费。",
    "chapter_url": "https://duguoxue.com/ershisishi/3397.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "孔子曰“与其不得中庸，必也狂狷乎”又云“狂者进取，狷者有所不为也”此盖失于周全之道，而取诸偏至之端者也。然则有所不为，亦将有所必为者矣。既云进取，亦将有所不取者矣。如此，性尚分流，为否异适矣。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "中世偏行一介之夫，能成名立方者，盖亦众也。或志刚金石，而克扞于强御。或意严冬霜，而甘心于小谅。亦有结朋协好，幽明共心。蹈义陵险，死生等节。虽事非通圆，良其风轨，有足怀者。而情迹殊杂，难为条品。片辞特趣，不足区别。措之则事或有遗，载之则贯序无统。以其名体虽殊，而操行俱绝，故总为《独行篇》焉。庶备诸阙文，纪志漏脱云尔。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "谯玄字君黄，巴郡阆中人也。少好学，能说《易》、《春秋》。仕于州郡。成帝永始二年，有日食之灾，乃诏举敦朴逊让、有行义者各一人。州举玄，诣公车，对策高第，拜议郎。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "帝始作期门，数为微行。立赵飞燕为皇后，后专宠怀忌，皇子多横夭。玄上书谏曰“臣闻王者承天，继宗统极，保业延祚，莫急胤嗣。故《易》有干蛊之义，《诗》咏众多之福。今陛下圣嗣未立，天下属望，而不惟社稷之计，专念微行之事，爱幸用于所惑，曲意留于非正。窃闻后宫皇子，产而不育。臣闻之怛然，痛心伤剥，窃怀忧国，不忘须臾。夫警卫不修，则患生非常。忽有醉酒狂夫，分争道路。既无尊严之仪，岂识上下之别。此为胡狄起于毂下，而贼乱发于左右也。愿陛下念天下之至重，爱金玉之身，均九女之施，存无穷之福，天下幸甚”",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "时，数有灾异，玄辄陈其变。既不省纳，故久稽郎官。后迁太常丞，以弟服去职。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "平帝元始元年，日食，又诏公卿举敦朴直言。大鸿胪左咸举玄诣公车对策，复拜议郎，迁中散大夫。四年，选明达政事、能班化风俗者八人。时并举玄，为绣衣使者，持节，与太仆王恽等分行天下，观览风俗，所至专行诛赏。事未及终，而王莽居摄，玄于是纵使者车，变易姓名，间窜归家，因以隐遁。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后公孙述僭号于蜀，连聘不诣。述乃遣使者备礼征之。若玄不肯起，便赐以毒药。太守乃自赍玺书至玄庐，曰“君高节已著，朝廷垂意，诚不宜复辞，自招凶祸”玄仰天叹曰“唐尧大圣，许由耻仕。周武至德，伯夷守饿。彼独何人，我亦何人。保志全高，死亦奚恨”遂受毒药。玄子瑛泣血叩头于太守曰“方今国家，东有严敌，兵师四出。国用军资，或不常充足。愿奉家钱千万，以赎父死”太守为请，述听许之。玄遂隐藏田野，终述之世。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "时，兵戈累年，莫能修尚学业，玄独训诸子勤习经书。建武十一年卒。明年，天下平定，玄弟庆以状诣阙自陈。光武美之，策诏本郡祠以中牢，敕所在还玄家钱。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "时，亦有犍为费贻，不肯仕述，乃漆身为厉，阳狂以避之，退藏山薮十馀年。述破后，仕至合浦太守。瑛善说《易》，以授显宗，为北宫卫士令。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "李业字巨游，广汉梓潼人也。少有志操，介特。习《鲁诗》，师博士许晃。元始中，举明经，除为郎。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "会王莽居摄，业以病去官，杜门不应州郡之命。太守刘咸强召之，业乃载病诣门。咸怒，出教曰“贤者不避害，譬犹彀弩射市，薄命者先死。闻业名称，故欲与之为治，而反托疾乎”令诣狱养病，欲杀之。客有说咸曰“赵杀鸣犊，孔子临河而逝。未闻求贤而胁以牢狱者也”咸乃出之，因举方正。王莽以业为酒士，病不之官，遂隐藏山谷，绝匿名迹，终莽之世。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "及公孙述僭号，素闻业贤，征之，欲以为博士，业固疾不起。数年，述羞不致之，乃使大鸿胪尹融持毒酒、奉诏命以劫业：若起，则受公侯之位。不起，赐之以药。融譬旨曰“方今天下分崩，孰知是非。而以区区之身，试于不测之渊乎。朝廷贪慕名德，旷官缺位，于今七年，四时珍御，不以忘君。宜上奉知己，下为子孙，身名俱全，不亦优乎。今数年不起，猜疑寇心，凶祸立加，非计之得者也”业乃叹曰“危国不入，乱国不居。亲于其身为不善者，义所不从。君子见危授命，何乃诱以高位重饵哉”融见业辞志不屈，复曰“宜呼室家计之”业曰“丈夫断之于心久矣，何妻、子之为”遂饮毒而死。述闻业死，大惊，又耻有杀贤之名，乃遣使吊祠，赙赠百匹。业子翚，逃避不受。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "蜀平，光武下诏表其闾，《益部纪》载其高节，图画形象。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "初，平帝时，蜀郡王皓为美阳令，王嘉为郎。王莽篡位，并弃官西归。及公孙述称帝，遣使征皓、嘉，恐不至，遂先系其妻、子。使者谓嘉曰“速装，妻、子可全”对曰“犬马犹识主，况于人乎”王皓先自刎，以首付使者。述怒，遂诛皓家属。王嘉闻而叹曰“后之哉”乃对使者伏剑而死。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "是时，犍为任永及业同郡冯信，并好爱博古。公孙述连征命，待以高位，皆托青盲，以避世难。永妻淫于前，匿情无言。见子入井，忍而不救。信侍婢亦对信奸通。及闻述诛，皆盥洗更视曰“世适平，目即清”淫者自杀。光武闻而征之，并会病卒。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "刘茂字子卫，太原晋阳人也。少孤，独侍母居。家贫，以筋力致养，孝行著于乡里。及长，能习《礼经》，教授常数百人。哀帝时，察孝廉，再迁五原属国候，遭母忧去官。服竟后为沮阳令。会王莽篡位，茂弃官，避世弘农山中教授。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "建武二年归，为郡门下掾。时，赤眉二十馀万众攻郡县，杀长吏及府掾史。茂负太守孙福逾墙藏空穴中，得免。其暮，俱奔盂县。昼则逃隐，夜求粮食。积百馀日，贼去，乃得归府。明年，诏书求天下义士。福言茂曰“臣前为赤眉所攻，吏民坏死，奔走趣山。臣为贼所围，命如丝发，赖茂负臣逾城，出保盂县。茂与弟触冒兵刃，缘山负食，臣及妻子得度死命，节义尤高。宜蒙表擢，以厉义士”诏书即征茂，拜议郎，迁宗正丞。后拜侍中，卒官。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "延平中，鲜卑数百馀骑寇渔阳，太守张显率吏士追出塞，遥望虏营烟火，急趣之。兵马掾严授虑有伏兵，苦谏止，不听。显蹙令进，授不获已，前战，伏兵发，授身被十创，殁于阵。显拔刃追散兵，不能制，虏射中显，主簿卫福、功曹徐咸遽赴之，显遂堕马，福以身拥蔽，虏并杀之。朝廷愍授等节，诏书褒叹，厚加赏赐，各除子一人为郎中。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "永初二年，剧贼毕豪等入平原界，县令刘雄将吏士乘船追之。至厌次河，与贼合战。雄败，执雄，以矛刺之。时小吏所辅前叩头求哀，愿以身代雄。豪等纵雄而刺辅，贯心洞背即死。东郡太守捕得豪等，具以状上。诏书追伤之，赐钱二十万，除父奉为郎中。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "温序字次房，太原祁人也。仕州从事。建武二年，骑都尉弓里戍将兵平定北州，到太原，历访英俊大人，问以策谋。戍见序奇之，上疏荐焉。于是征为侍御史，迁武陵都尉，病免官。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "六年，拜谒者，迁护羌校尉。序行部至襄武，为隗嚣别将苟宇所拘劫。宇谓序曰“子若与我并威同力，天下可图也”序曰“受国重任，分当效死，义不贪生、苟背恩德”宇等复晓譬之。序素有气力，大怒，叱宇等曰“虏何敢迫胁汉将”因以节檛杀数人。贼众争欲杀之。宇止之曰“此义士死节，可赐以剑”序受剑，衔须于口，顾左右曰“既为贼所迫杀，无令须污土”遂伏剑而死。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "序主簿韩遵、从事王忠持尸归敛。光武闻而怜之，命忠送丧到洛阳，赐城傍为冢地，赙谷千斛、缣五百匹，除三子为郎中。长子寿，服竟为邹平侯相。梦序告之曰“久客思乡里”寿即弃官，上书乞骸骨归葬。帝许之，乃反旧茔焉。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "彭脩字子阳，会稽毗陵人也。年十五时，父为郡吏，得休，与脩俱归，道为盗所劫。脩困迫，乃拔佩刀前持盗帅曰“父辱子死，卿不顾死邪”盗相谓曰“此童子义士也，不宜逼之”遂辞谢而去。乡党称其名。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后仕郡为功曹。时，西部都尉宰祐行太守事，以微过收吴县狱吏，将杀之。主簿钟离意争谏甚切，祐怒，使收缚意，欲案之，掾史莫敢谏。脩排阁直入，拜于庭，曰“明府发雷霆于主簿，请闻其过”祐曰“受教三日，初不奉行，废命不忠，岂非过邪”脩因拜曰“昔任座面折文侯，朱云攀毁栏槛，自非贤君，焉得忠臣。今庆明府为贤君，主簿为忠臣”祐遂原意罚，贳狱吏罪。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后州辟从事。时，贼张子林等数百人作乱，郡言州，请脩守吴令。脩与太守俱出讨贼，贼望见车马，竞交射之，飞矢雨集。脩障扞太守，而为流矢所中死，太守得全。贼素闻其恩信，即杀弩中脩者，馀悉降散。言曰“自为彭君故降，不为太守服也”",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "索卢放字君阳，东郡人也。以《尚书》教授千馀人。初署郡门下掾。更始时，使者督行郡国，太守有事，当就斩刑，放前言曰“今天下所以苦毒王氏，归心皇汉者，实以圣政宽仁故也。而传车所过，未闻恩泽。太守受诛，诚不敢言，但恐天下惶惧，各生疑变。夫使功者不如使过，愿以身代太守之命”遂前就斩。使者义而赦之，由是显名。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "建武六年，征为洛阳令，政有能名。以病乞身。徙谏议大夫，数纳忠言，后以疾去。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "建武末，复征不起，光武使人舆之，见于南宫云台，赐谷二千斛，遣归，除子为太子中庶子。卒于家。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "周嘉字惠文，汝南安城人也。高祖父燕，宣帝时为郡决曹掾。太守欲枉杀人，燕谏不听，遂杀囚而黜燕。囚家守阙称冤，诏遣复考。燕见太守曰“愿谨定文书，皆著燕名，府君但言时病而已”出谓掾史曰“诸君被问，悉当以罪推燕。如有一言及于府君，燕手剑相刃”使者乃收燕系狱。屡被掠楚，辞无屈桡。当下蚕室，乃叹曰“我平王之后，正公玄孙，岂可以刀锯之馀下见先君”遂不食而死。燕有五子，皆至刺史、太守。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "嘉仕郡为主簿。王莽末，郡贼入汝阳城，嘉从太守何敞讨贼，敞为流矢所中，郡兵奔北，贼围绕数十重，白刃交集，嘉乃拥敞，以身扞之。因呵贼曰“卿曹皆人隶也。为贼既逆，岂有还害其君者邪。嘉请以死赎君命”因仰天号泣。群贼于是两两相视，曰“此义士也”给其车马，遣送之。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后太守寇恂举为孝廉，拜尚书侍郎。光武引见，问以遭难之事。嘉对曰“太守被伤，命悬寇手。臣实弩怯，不能死难”帝曰“此长者也”诏嘉尚公主，嘉称病笃，不肯当。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "稍迁零陵太守，视事七年，卒。零陵颂其遗爱，吏民为立祠焉。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "嘉从弟畅，字伯持，性仁慈，为河南尹。永初二年夏，旱，久祷无应，畅因收葬洛城傍客死骸骨，凡万馀人。应时澎雨，岁乃丰稔。位至光禄勋。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "范式字巨卿，山阳金乡人也，一名汜。少游太学，为诸生，与汝南张劭为友。劭字元伯。二人并告归乡里。式谓元伯曰“后二年当还，将过拜尊亲，见孺子焉”乃共克期日。后期方至，元伯具以白母，请设馔以候之。母曰“二年之别，千里结言，尔何相信之审邪”对曰“巨卿信士，必不乖违”母曰“若然，当为尔酝酒”至其日，巨卿果到，升堂拜饮，尽欢而别。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "式仕为郡功曹。后元伯寝疾笃，同郡郅君章、殷子徵晨夜省视之。元伯临尽，叹曰“恨不见吾死友”子徵曰“吾与君章尽心于子，是非死友，复欲谁求”元伯曰“若二子者，吾生友耳。山阳范巨卿，所谓死友也”寻而卒。式忽梦见元伯玄冕垂缨屣履而呼曰“巨卿，吾以某日死，当以尔时葬，永归黄泉。子未我忘，岂能相及”式怳然觉寤，悲叹泣下，具告太守，请往奔丧。太守虽心不信而重违其情，许之。式便服朋友之服，投其葬日，驰往赴之。式未及到，而丧已发引，既至圹，将窆，而柩不肯进。其母抚之曰“元伯，岂有望邪”遂停柩移时，乃见有素车白马，号哭而来。其母望之曰“是必范巨卿也”巨卿既至，叩丧言曰“行矣元伯。死生路异，永从此辞”会葬者千人，咸为挥涕。式因执绋而引柩，于是乃前。式遂留止冢次，为修坟树，然后乃去。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后到京师，受业太学。时诸生长沙陈平子亦同在学，与式未相见，而平子被病将亡，谓其妻曰“吾闻山阳范巨卿，烈士也，可以托死。吾殁后，但以尸埋巨卿户前”乃裂素为书，以遗巨卿。既终，妻从其言。时式出行适还，省书见瘗，怆然感之，向坟揖哭，以为死友。乃营护平子妻儿，身自送丧于临湘。未至四五里，乃委素书于柩上，哭别而去。其兄弟闻之，寻求不复见。长沙上计掾史到京师，上书表式行状，三府并辟，不应。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "举州茂才，四迁荆州刺史。友人南阳孔嵩，家贫亲老，乃变名姓，佣为新野县阿里街卒。式行部到新野，而县选嵩为导骑迎式。式见而识之，呼嵩，把臂谓曰“子非孔仲山邪”对之叹息，语及平生。曰“昔与子俱曳长裾，游息帝学。吾蒙国恩，致位牧伯，而子怀道隐身，处于卒伍，不亦惜乎”嵩曰“侯嬴长守于贱业，晨门肆志于抱关。子欲居九夷，不患其陋。贫者士之宜，岂为鄙哉”式敕县代嵩，嵩以为先佣未竟，不肯去。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "嵩在阿里，正身厉行，街中子弟，皆服其训化。遂辟公府。之京师，道宿下亭，盗共窃其马，寻问知其嵩也，乃相责让曰“孔仲山善士，岂宜侵盗乎”于是送马谢之。嵩官至南海太守。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "式后迁庐江太守，有威名，卒于官。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "李善字次孙，南阳淯阳人也，本同县李元苍头也。建武中疫疾，元家相继死没，唯孤儿续始生数旬，而赀财千万，诸奴婢私共计议，欲谋杀续，分其财产。善深伤李氏而力不能制，乃潜负续逃去，隐山阳瑕丘界中，亲自哺养，乳为生湩。推燥居湿，备尝艰勤。续虽在孩抱，奉之不异长君，有事辄长跪请白，然后行之。闾里感其行，皆相率修义。续年十岁，善与归本县，修理旧业。告奴婢于长吏，悉收杀之。时钟离意为瑕丘令，上书荐善行状。光武诏拜善及续并为太子舍人。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "善显宗时辟公府，以能理剧，再迁日南太守。从京师之官，道经淯阳，过李元冢。未至一里，乃脱朝服，持锄去草。及拜墓，哭泣甚悲，身自炊爨，执鼎俎以修祭祀。垂泣曰“君夫人，善在此”尽哀，数日乃去。到官，以爱惠为政，怀来异俗。迁九江太守，未至，道病卒。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "续至河间相。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "王忳字少林，广汉新都人也。忳尝诣京师，于空舍中见一书生疾困，愍而视之。书生谓忳曰“我当到洛阳，而被病，命在须臾。腰下有金十斤，愿以相赠，死后乞藏骸骨”未及问姓名而绝。忳即鬻金一斤，营其殡葬，馀金悉置棺下，人无知者。后归数年，县署忳大度亭长。初到之日，有马驰入亭中而止。其日，大风飘一绣被，复堕忳前，即言之于县，县以归忳。忳后乘马到雒县，马遂奔走，牵忳入它舍。主人见之喜曰“今禽盗矣”问忳所由得马，忳具说其状，并及绣被。主人怅然良久，乃曰“被随旋风，与马俱亡，卿何阴德而致此二物”忳自念有葬书生之事，因说之，并道书生形貌及埋金处。主人大惊，号曰“是我子也。姓金名彦。前往京师，不知所在，何意卿乃葬之。大恩久不报，天以此章卿德耳”忳悉以被、马还之，彦父不取，又厚遗忳。忳辞让而去。时，彦父为州从事，因告新都令，假忳休，自与俱迎彦丧，馀金俱存。忳由是显名。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "仕郡功曹，州治中从事。举茂才，除郿令。到官，至斄亭。亭长曰“亭有鬼，数杀过客，不可宿也”忳曰“仁胜凶邪，德除不祥，何鬼之避”即入亭止宿。夜中闻有女子称冤之声。忳咒曰“有何枉状，可前求理乎”女子曰“无衣，不敢进”忳便投衣与之。女子乃前诉曰“妾夫为涪令，之官过宿此亭，亭长无状，贼杀妾家十馀口，埋在楼下，悉取财货”忳问亭长姓名。女子曰“即今门下游徼者也”忳曰“汝何故数杀过客”对曰“妾不得白日自诉，每夜陈冤，客辄眠不见应，不胜感恚，故杀之”忳曰“当为汝理此冤，勿复杀良善也”因解衣于地，忽然不见，明旦召游徼诘问，具服罪，即收系，及同谋十馀人悉伏辜。遣吏送其丧归乡里，于是亭遂清安。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "张武者，吴郡由拳人也。父业，郡门下掾，送太守妻、子还乡里，至河内亭，盗夜劫之，业与贼战死，遂亡失尸骸。武时年幼，不及识父。后之太学受业，每节，常持父遗剑，至亡处祭醊，泣而还。太守第五伦嘉其行，举孝廉。遭母丧过毁，伤父魂灵不返，因哀恸绝命。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "陆续字智初，会稽吴人也。世为族姓。祖父闳，字子春，建武中为尚书令。美姿貌，喜着越布单衣，光武见而好之，自是常敕会稽郡献越布。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "续幼孤，仕郡户曹史。时岁荒民饑，太守尹兴使续于都亭赋民饘粥。续悉简阅其民，讯以名氏。事毕，兴问所食几何。续因口说六百馀人，皆分别姓字，无有差谬。兴异之。刺史行部，见续，辟为别驾从事。以病去，还为郡门下掾。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "是时，楚王英谋反，阴疏天下善士。及楚事觉，显宗得其录，有尹兴名，乃征兴诣廷尉狱。续与主簿梁宏、功曹史驷勋及掾史五百馀人诣洛阳诏狱就考，诸吏不堪痛楚，死者大半。唯续、宏、勋掠考五毒，肌肉消烂，终无异辞。续母远至京师，觇候消息，狱事特急，无缘与续相闻，母但作馈食，付门卒以进之，续虽见考苦毒，而辞色慷慨，未尝易容，唯对食悲泣，不能自胜。使者怪而问其故。续曰“母来，不得相见，故泣耳”使者大怒，以为门卒通传意气，召将案之。续曰“因食饷羹，识母所自调和，故知来耳。非人告也”使者问“何以知母所作乎”续曰“母尝截肉，未尝不方，断葱以寸为度，是以知之”使者问诸谒舍，续母果来，于是阴嘉之，上书说续行状。帝即赦兴等事，还乡里，禁锢终身。续以老病卒。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "长子稠，广陵太守，有理名。中子逢，乐安太守。少子褒，力行好学，不慕荣名，连征不就。褒子康，已见前传。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "戴封字平仲，济北刚人也。年十五，诣太学，师事鄮令东海申君。申君卒，送丧到东海，道当经其家。父母以封当还，豫为娶妻。封暂过拜亲，不宿而去。还京师卒业。时同学石敬平温病卒，封养视殡敛，以所赍粮市小棺，送丧到家。家更敛，见敬平行时书物皆在棺中，乃大异之。封后遇贼，财物悉被略夺，唯馀缣七匹，贼不知处，封乃追以与之，曰“知诸君乏，故送相遗”贼惊曰“此贤人也”尽还其器物。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后举孝廉，光禄主事，遭伯父丧去官。诏书求贤良方正直言之士、有至行能消灾伏异者，公卿郡守各举一人。郡及大司农俱举封。公车征，陛见，对策第一，擢拜议郎。迁西华令。时汝、颍有蝗灾，独不入西华界。时督邮行县，蝗忽大至。督邮其日即去，蝗亦顿除，一境奇之。其年大旱，封祷请无获，乃积薪坐其上以自焚。火起而大雨暴至，于是远近叹服。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "迁中山相。时诸县囚四百馀人，辞状已定，当行刑。封哀之，皆遣归家，与克期日，皆无违者。诏书策美焉。永元十二年，征拜太常，卒官。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "李充字大逊，陈留人也。家贫，兄弟六人同食递衣。妻窃谓充曰“今贫居如此，难以久安。妾有私财，愿思分异”充伪酧之曰“如欲别居，当酝酒具会，请呼乡里内外，共议其事”妇从充置酒晏客。充于坐中前跪曰母曰“此妇无状，而教充离间母兄，罪合遣斥”便呵叱其妇，逐令出门，妇衔涕而去。坐中惊肃，因遂罢散。充后遭母丧，行服墓次，人有盗其墓树者，充手自杀之。服阕，立精舍讲授。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "太守鲁平请署功曹，不就。平怒，乃援充以捐沟中，因谪署县都亭长。不得已，起亲职役。后和帝公车征，不行。延平中，诏公卿、中二千石各举隐士大儒，务取高行，以劝后进，特征充为博士。时鲁平亦为博士，每与集会，常叹服焉。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "充迁侍中。大将军邓骘贵戚倾时，无所下借，以充高节，每卑敬之。尝置酒请充，宾客满堂，酒酣，骘跪曰“幸托椒房，位列上将。幕府初开，欲辟天下奇伟，以匡不逮，惟诸君博求其器”充乃为陈海内隐居怀道之士，颇有不合，骘欲绝其说，以肉啖之。充抵肉于地，曰“说士犹甘于肉”遂出，径去。骘甚望之。同坐汝南张孟举往让充曰“一日闻足下与邓将军说士未究，激刺面折，不由中和，出言之责，非所以光祚子孙者也”充曰“大丈夫居世，贵行其意，何能远为子孙计哉”由是见非于贵戚。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "迁左中郎将，年八十八，为国三老。安帝常特进见，赐以几杖。卒于家。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "缪肜字豫公，汝南召陵人也。少孤，兄弟四人，皆同财业。及各娶妻，诸妇遂求分异，又数有斗争之言。肜深怀愤叹，乃掩户自挝曰“缪肜，汝修身谨行，学圣人之法，将以齐整风俗，奈何不能正其家乎”弟及诸妇闻之，悉叩头谢罪，遂更为敦睦之行。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "仕县为主簿。时县令被章见考，吏皆畏惧自诬，而肜独证据其事。掠考苦毒，至乃体生虫蛆，因复传换五狱，逾涉四年，令卒以自免。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "太守陇西梁湛召为决曹史。安帝初，湛病卒官，肜送丧还陇西。始葬，会西羌反叛，湛妻、子悉避乱它郡，肜独留不去，为起坟冢。乃潜穿井旁以为窟室，昼则隐窜，夜则负士，及贼平而坟已立。其妻、子意肜已死，还见大惊。关西咸称传之，共给车马衣资，肜不受而归乡里。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "辟公府，举尤异，迁中牟令。县近京师，多权豪。肜到，诛诸奸吏及托名贵戚宾客者百有馀人，威名遂行。卒于官。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "陈重字景公，豫章宜春人也。少与同郡雷义为友，俱学《鲁诗》、《颜氏春秋》。太守张云举重孝廉，重以让义，前后十馀通记，云不听。义明年举孝廉，重与俱在郎署。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "有同署郎负息钱数十万，责主日至，诡求无已，重乃密以钱代还。郎后觉知而厚辞谢之。重曰“非我之为，将有同姓名者”终不言惠。又同舍郎有告归宁者，误持邻舍郎绔以去。主疑重所取，重不自申说，而市绔以偿之。后宁丧者归，以绔还主，其事乃显。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "重后与义俱拜尚书郎，义代同时人受罪，以此黜退。重见义去，亦以病免。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后举茂才，除细阳令。政有异化，举尤异，当迁为会稽太守，遭姊忧去官。后为司徒所辟，拜侍御史，卒。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "雷义字仲公，豫章鄱阳人也。初为郡功曹，尝擢举善人，不伐其功。义尝济人死罪，罪者后以金二斤谢之，义不受。金主伺义不在，默投金于承尘上。后葺理屋宇，乃得之。金主已死，无所复还，义乃以付县曹。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后举孝廉，拜尚书侍郎，有同时郎坐事，当居刑作。义默自表取其罪，以此论司寇。同台郎觉之，委位自上，乞赎义罪。顺帝诏皆除刑。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "义归，举茂才，让于陈重，刺史不听，义遂阳狂被发走，不应命。乡里为之语曰“胶漆自谓坚，不如雷与陈”三府同时俱辟二人。义遂为守灌谒者。使持节督郡国行风俗，太守令长坐者凡七十人。旋拜侍御史，除南顿令，卒官。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "子授，官至苍梧太守。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "范冉字史云，陈留外黄人也。少为县小吏，年十八，奉檄迎督邮，冉耻之，乃遁去。到南阳，受业于樊英。又游三辅，就马融通经，历年乃还。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "冉好违时绝俗，为激诡之行。常慕梁伯鸾、闵仲叔之为人。与汉中李固、河内王奂亲善，而鄙贾伟节、郭林宗焉。奂后为考城令，境接外黄，屡遣书请冉，冉不至。及奂迁汉阳太守，将行，冉乃与弟协步赍麦酒，于道侧设坛以待之。冉见奂车徒骆驿，遂不自闻，惟与弟共辩论于路。奂识其声，即下车与相揖对。奂曰“行路仓卒，非陈契阔之所，可共到前亭宿息，以叙分隔”冉曰“子前在考城，思欲相从，以贱质自绝豪友耳。今子远适千里，会面无期，故轻行相候，以展诀别。如其相追，将有慕贵之讥矣”便起告违，拂衣而去。奂瞻望弗及，冉长逝不顾。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "桓帝时，以冉为莱芜长，遭母忧，不到官。后辟太尉府，以狷急不能从俗，常佩韦于朝。议者欲以为侍御史，因遁身逃命于梁沛之间，徒行敝服，卖卜于市。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "遭党人禁锢，遂推鹿车，载妻子，捃拾自资。或寓息客庐，或依宿树荫。如此十馀年，乃结草室而居焉。所止单陋，有时粮粒尽，穷居自若，言貌无改。闾里歌之曰“甑中生尘范史云，釜中生鱼范莱芜”",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "及党禁解，为三府所辟，乃应司空命。是时西羌反叛，黄巾作难，制诸府掾属，不得妄有去就。冉首自劾退，诏书特原不理罪。又辟太尉府，以疾不行。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "中平二年，年七十四，卒于家。临命遗令敕其子曰“吾生于昏暗之世，值乎淫侈之俗，生不得匡世济时，死何忍自同于世。气绝便敛，敛以时服，衣足蔽形，棺足周身，敛毕便穿，穿毕便埋。其明堂之奠，干饭寒水，饮食之物，勿有所下。坟封高下，令足自隐。知我心者，李子坚、王子炳也。今皆不在，制之在尔，勿令乡人宗亲有所加也”于是三府各遣令史奔吊。大将军何进移书陈留太守，累行论谥，佥曰宜为贞节先生。会葬者二千馀人，刺史郡守各为立碑表墓焉。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "戴就字景成，会稽上虞人也。仕郡仓曹掾，杨州刺史欧阳参奏太守成公浮臧罪，遣部从事薛安案仓库簿领，收就于钱唐县狱。幽囚考掠，五毒参至。就慷慨直辞，色不变容。又烧鋘斧，使就挟于肘腋。就语狱卒“可熟烧斧，勿令冷”每上彭考，因止饭食不肯下，肉焦毁{惰土}地者，掇而食之。主者穷竭酷惨，无复馀方，乃卧就覆船下，以马通薰之。一夜二日，皆谓已死，发船视之，就方张眼大骂曰“何不益火，而使灭绝”又复烧地，以大针刺指爪中，使以把土，爪悉{惰土}落。主者以状白安，安呼见就，谓曰“太守罪秽狼藉，受命考实，君何故以骨肉拒扞邪”就据地答言“太守剖符大臣，当以死报国。卿虽衔命，固宜申断冤毒，奈何诬枉忠良，强相掠理，令臣谤其君，子证其父。薛安庸騃，忸行无义，就考死之日，当白之于天，与群鬼杀汝于亭中。如蒙生全，当手刃相裂”安深奇其壮节，即解械，更与美谈，表其言辞，解释郡事。征浮还京师，免归乡里。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "太守刘宠举就孝廉，光禄主事，病卒。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "赵苞字威豪，甘陵东武城人。从兄忠，为中常侍，苞深耻其门族有宦官名势，不与忠交通。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "初仕州郡，举孝廉，再迁广陵令。视事三年，政教清明，郡表其状，迁辽西太守。抗厉威严，名振边俗。以到官明年，遣使迎母及妻子，垂当到郡，道经柳城，值鲜卑万馀人入塞寇钞，苞母及妻子遂为所劫质，载以击郡。苞率步骑二万，与贼对阵。贼出母以示苞，苞悲号谓母曰“为子无状，欲以微禄奉养朝夕，不图为母作祸。昔为母子，今为王臣，义不得顾私恩、毁忠节，唯当万死，无以塞罪”母遥谓曰“威豪，人各有命，何得相顾，以亏忠义。昔王陵母对汉使伏剑，以固其志，尔其勉之”苞即时进战，贼悉摧破，其母妻皆为所害。苞殡敛母毕，自上归葬。灵帝遣策吊慰，封鄃侯。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "苞葬讫，谓乡人曰“食禄而避难，非忠也。杀母以全义，非孝也。如是，有何面目立于天下”遂欧血而死。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "向栩字甫兴，河内朝歌人，向长之后也。少为书生，性卓诡不伦。恒读《老子》，状如学道。又似狂生，好被发，著绛绡头。常于灶北坐板床上，如是积久，板乃有膝踝足指之处。不好语言而喜长啸。宾客从就，辄伏而不视。有弟子，名为“颜渊”、“子贡”、“季路”、“冉有”之辈。或骑驴入市，乞丐于人。或悉要诸乞儿俱归止宿，为设酒食。时人莫能测之。郡礼请辟，举孝廉、贤良方正、有道，公府辟，皆不到。又与彭城姜肱、京兆韦著并征，栩不应。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后特征，到，拜赵相。及之官，时人谓其必当脱素从俭，而栩更乘鲜车，御良马，世疑其始伪。及到官，略不视文书，舍中生蒿莱。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "征拜侍中，每朝廷大事，侃然正色，百官惮之。会张角作乱，栩上便宜，颇讥刺左右，不欲国家兴兵，但遣将于河上北向读《孝经》，贼自当消灭。中常侍张让谗栩不欲令国家命将出师，疑与角同心，欲为内应。收送黄门北寺狱，杀之。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "谅辅字汉儒，广汉新都人也。仕郡为五官掾。时夏大旱，太守自出祈祷山川，连日而无所降。辅乃自暴庭中，慷慨咒曰“辅为股肱，不能进谏纳忠，荐贤退恶，和调阴阳，承顺天意，至令天地否隔，万物焦枯，百姓喁喁，无所诉告，咎尽在辅。今郡太守改服责己，为民祈福，精诚恳到，未有感彻。辅今敢自祈请，若至日中不雨，乞以身塞无状”于是积薪柴聚茭茅以自环，搆火其旁，将自焚焉。未及日中时，而天云晦合，须臾澍雨，一郡沾润，世以此称其志诚。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "刘翊字子相，颍川颍阴人也。家世丰产，常能周旋而不有其惠。曾行于汝南界中，有陈国张季礼远赴师丧，遇寒冰车毁，顿滞道路。翊见而谓曰“君慎终赴义，行宜速达”即下车与之，不告姓名，自策马而去。季礼意其子相也，后故到颍阴，还所假乘。翊闭门辞行，不与相见。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "常守志卧疾，不屈聘命。河南种拂临郡，引为功曹，翊以拂名公之子，乃为起焉。拂以其择时而仕，甚敬任之。阳翟黄纲恃程夫人权力，求占山泽以自营植。拂召翊问曰“程氏贵盛，在帝左右，不听则恐见怨，与之则夺民利，为之奈何”翊曰“名山大泽不以封，盖为民也。明府听之，则被佞倖之名矣。若以此获祸，贵子申甫，则自以不孤也”拂从翊言，遂不与之。乃举翊为孝廉，不就。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "后黄巾贼起，郡县饑荒，翊救给乏绝，盗其食者数百人。乡族贫者，死亡则为具殡葬，嫠独则助营妻娶。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "献帝迁都西京，翊举上计掾。是时寇贼兴起，道路隔绝，使驿稀有达者。翊夜行昼伏，乃到长安。诏书嘉其忠勤，特拜议郎，迁陈留太守。翊散所握珍玩，唯馀车马，自载东归。出关数百里，见士大夫病亡道次，翊以马易棺，脱衣敛之。又逢知故困馁于路，不忍委去，因杀所驾牛，以救其乏。众人止之，翊曰“视没不救，非志士也”遂俱饿死。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "王烈字彦方，太原人也。少师事陈寔，以义行称乡里。有盗牛者，主得之，盗请罪曰“刑戮是甘，乞不使王彦方知也”烈闻而使人谢之，遗布一端。或问其故，烈曰“盗惧吾闻其过，是有耻恶之心。既怀耻恶，必能改善，故以此激之”后有老父遗剑于路，行道一人见而守之，至暮，老父还寻，得剑，怪而问其姓名，以事告烈。烈使推求，乃先盗牛者也。诸有争讼曲直，将质之于烈，或至涂而反，或望庐而还。其以德感人若此。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "察孝廉，三府并辟，皆不就。遭黄巾、董卓之乱，乃避地辽东，夷人尊奉之。太守公孙度接以昆弟之礼，访州政事，欲以为长史。烈乃为商贾自秽，得免。曹操闻烈高名，遣征不至。建安二十四年，终于辽东，年七十八。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十一·独行列传第七十一",
    "text": "赞曰：乘方不忒，临义罔惑。惟此刚洁，果行育德。",
    "chapter_url": "https://duguoxue.com/ershisishi/3398.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "仲尼称《易》有君子之道四焉，曰“卜筮者尚其占”。占也者，先王所以定祸福，决嫌疑，幽赞于神明，遂知来物者也。若夫阴阳推步之学，往往见于坟记矣。然神经怪牒、玉策金绳，关扃于明灵之府、封縢于瑶坛之上者，靡得而窥也。至乃《河》、《洛》之文，龟龙之图，箕子之术，师旷之书，纬候之部，钤决之符，皆所以探抽冥赜、参验人区，时有可闻者焉。其流又有风角、遁甲、七政、元气、六日七分、逢占、日者、挺专、须臾、孤虚之术，乃望云省气，推处祥妖，时亦有以效于事也。而斯道隐远，玄奥难原，故圣人不语怪神，罕言性命。或开末而抑其端，或曲辞以章其义，所谓“民可使由之，不可使知之”。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "汉自武帝颇好方术，天下怀协道艺之士，莫不负策抵掌，顺风而届焉。后王莽矫用符命，及光武尤信谶言，士之赴趣时宜者，皆骋驰穿凿，争谈之也。故王梁、孙咸，名应图箓，越登槐鼎之任。郑兴、贾逵，以附同称显。恒谭、尹敏，以乖忤沦败。自是习为内学，尚奇文，贵异数，不乏于时矣。是以通儒硕生，忿其奸妄不经，奏议慷慨，以为宜见藏摈。子长亦云“观阴阳之书，使人拘而多忌”盖为此也。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "夫物之所偏，未能无蔽。虽云大道，其硋或同。若乃《诗》之失愚，《书》之失诬。然则数术之失，至于诡俗乎。如令温柔敦厚而不愚，斯深于《诗》者也。疏通知远而不诬，斯深于《书》者也。极数知变而不诡俗，斯深于数术者也。故曰“苟非其人，道不虚行”意者多迷其统，取遣颇偏，甚有虽流宕过诞亦失也。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "中世张衡为阴阳之宗，郎顗咎征最密，馀亦班班名家焉。其徒亦有雅才伟德，未必体极艺能。今盖纠其推变尤长，可以弘补时事，因合表之云。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "任文公，巴郡阆中人也。父文孙，明晓天官风角秘要。文公少修父术，州辟从事。哀帝时，有言越巂太守欲反，刺史大惧，遣文公等五从事检行郡界，潜伺虚实。共止传舍，时，暴风卒至，文公遽趣白诸从事促去，当有逆变来害人者，因起驾速驱。诸从事未能自发，郡果使兵杀之，文公独得免。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "后为治中从事。时，天大旱，白刺史曰“五月一日，当有大水。其变已至，不可防救，宜令吏人豫为其备”刺史不听，文公独储大船。百姓或闻，颇有为防者。到其日旱烈，文公急命促载，使白刺史，刺史笑之。日将中，天北云起，须臾大雨，至晡时，湔水涌起十馀丈，突坏庐舍，所害数千人。文公遂以占术驰名。辟司空掾。平帝即位，称疾归家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "王莽篡后，文公推数，知当大乱，乃课家人负物百斤，环舍趋走，日数十，时人莫知其故。后兵寇并起，其逃亡者少能自脱，惟文公大小负粮捷步，悉得完免。遂奔子公山，十馀年不被兵革。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "公孙述时，蜀武担石折。文公曰“噫。西州智士死，我乃当之”自是常会聚子孙，设酒食。后三月果卒。故益部为之语曰“任文公，智无双”",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "郭宪字子横，汝南宋人也。少师事东海王仲子。时，王莽为大司马，召仲子。仲子欲往。宪谏曰“礼有来学，无有往教之义。今君贱道畏贵，窃所不取”仲子曰“王公至重，不敢违之”宪曰“今正临讲业，且当讫事”仲子从之，日晏乃往。莽问“君来何迟”仲子具以宪言对，莽阴奇之。及后篡位，拜宪郎中，赐以衣服。宪受衣焚之，逃于东海之滨。莽深忿恚，讨逐不知所在。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "光武即位，求天下有道之人，乃征宪拜博士。再迁，建武七年，代张堪为光禄勋。从驾南郊。宪在位，忽回向东北，含酒三潠。执法奏为不敬。诏问其故。宪对曰“齐国失火，故以此厌之”后齐果上火灾，与郊同日。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "八年，车驾西征隗嚣。宪谏曰“天下初定，车驾未可以动”宪乃当车拔佩刀以断车靷。帝不从，遂上陇。其后颍川兵起，乃回驾而还。帝叹曰“恨不用子横之言”",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "时，匈奴数犯塞，帝患之，乃召百僚廷议。宪以为天下疲敝，不宜动众。谏争不合，乃伏地称眩瞀，不复言。帝令两郎扶下殿，宪亦不拜。帝曰“常闻关东觥觥郭子横，竟不虚也”宪遂以病辞退，卒于家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "许杨字伟君，汝南平舆人也。少好术数。王莽辅政，召为郎，稍迁酒泉都尉。及莽篡位，杨乃变姓名为巫医，逃匿它界。莽败，方还乡里。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "汝南旧有鸿郤陂，成帝时，丞相翟方进奏毁败之。建武中，太守邓晨欲修复其功。闻杨晓水脉，召与议之。杨曰“昔成帝用方进之言，寻而自梦上天，天帝怒曰：何故败我濯龙渊。是后民失其利，多致饑困。时有谣歌曰：败我陂者翟子威，饴我大豆，亨我芋魁。反乎覆，陂当复。昔大禹决江疏河，以利天下。明府今兴立废业，富国安民，童谣之言，将有征于此。诚愿以死效力”晨大悦，因署杨为都水掾，使典其事。杨因高下形势，起塘四百馀里，数年乃立。百姓得其便，累岁大稔。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "初，豪右大姓因缘陂役，竞欲辜较在所，杨一无听，遂共谮杨受取赇赂。晨遂收杨下狱，而械辄自解。狱吏恐，遽白晨。晨惊曰“果滥矣。太守闻忠信可以感灵，今其效乎”即夜出杨，遣归。时天大阴晦，道中若有火光照之，时人异焉。后以病卒。晨于都宫为杨起庙，图画形像，百姓思其功绩，皆祭祀之。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "高获字敬公，汝南新息人也。为人尼首方面。少游学京师，与光武有旧。师事司徒欧阳歙。歙下狱当断，获冠铁冠，带鈇锧，诣阙请歙。帝虽不赦，而引见之。谓曰“敬公，朕欲用子为吏，宜改常性”获对曰“臣受性于父母，不可改之于陛下”出便辞去。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "三公争辟，不应。后太守鲍昱请获，既至门，令主簿就迎，主簿但使骑吏迎之，获闻之，即去。昱遣追请获，获顾曰“府君但为主簿所欺，不足与谈”遂不留。时郡境大旱。获素善天文，晓遁甲，能役使鬼神。昱自往问何以致雨，获曰“急罢三部督邮，明府当自北出，到三十里亭，雨可致也”昱从之，果得大雨。每行县，辄轼其闾。获遂远遁江南，卒于石城。石城人思之，共为立祠。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "王乔者，河东人也。显宗世，为叶令。乔有神术，每月朔望，常自县诣台朝。帝怪其来数，而不见车骑，密令太史伺望之。言其临至，辄有双凫从东南飞来。于是候凫至，举罗张之，但得一只舄焉。乃诏上方讠尔视，则四年中所赐尚书官属履也。每当朝时，叶门下鼓不击自鸣，闻于京师。后天下玉棺于堂前，吏人推排，终不摇动。乔曰“天帝独召我邪”乃沐浴服饰寝其中，盖便立覆。宿昔葬于城东，土自成坟。其夕，县中牛皆流汗喘乏，而人无知者。百姓乃为立庙，号叶君祠。牧守每班录，皆先谒拜之。吏人祈祷，无不如应。若有违犯，亦立能为祟。帝乃迎取其鼓，置都亭下，略无复声焉。或云此即古仙人王子乔也。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "谢夷吾字尧卿，会稽山阴人也。少为郡吏，学风角占候。太守第五伦擢为督邮。时，乌程长有臧衅，伦使收案其罪。夷吾到县，无所验，但望阁伏哭而还。一县惊怪，不知所为。及还，白伦曰“窃以占候，知长当死。近三十日，远不过六十日，游魂假息，非刑所加，故不收之”伦听其言，至月馀，果有驿马赍长印绶，上言暴卒。伦以此益礼信之。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "举孝廉，为寿张令，稍迁荆州刺史，迁钜鹿太守。所在爱育人物，有善绩。及伦作司徒，令班固为文荐夷吾曰：",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "臣闻尧登稷、契，政隆太平。舜用皋陶，政致雍熙、殷、周虽有高宗、昌、发之君，犹赖傅说、吕望之策，故能克崇其业，允协大中。窃见钜鹿太守会稽谢夷吾，出自东州，厥土涂泥，而英姿挺特，奇伟秀出。才兼四科，行包九德，仁足济时，知周万物。加以少膺儒雅，韬含六籍，推考星度，综校图录，探赜圣秘，观变历征，占天知地，与神合契，据其道德，以经王务。昔为陪隶，与臣从事，奋忠毅之操，躬史鱼之节，董臣严纲，勖臣懦弱，得以免戾，实赖厥勋。及其应选作宰，惠敷百里，降福弥异，流化若神，爰牧荆州，威行邦国。奉法作政，有周、召之风。居俭履约，绍公仪之操。寻功简能，为外台之表。听声察实，为九伯之冠。迁守钜鹿，政合时雍。德量绩谋，有伊、吕、管、晏之任。阐弘道奥，同史苏、京房之伦。虽密勿在公，而身出心隐，不殉名以求誉，不驰骛以要宠，念存逊遁，演志箕山。方之古贤，实有伦序。采之于今，超焉绝俗。诚社稷之元龟，大汉之栋甍。宜当拔擢，使登鼎司。上令三辰顺轨于历象，下使五品咸训于嘉时，必致休征克昌之庆，非徒循法奉职而已。臣以顽驽，器非其畴，尸禄负乘，夕惕若厉。愿乞骸骨，更授夷吾，上以光七曜之明，下以厌率土之望，庶令微臣塞咎免悔。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "后以行春乘柴车，从两史，冀州刺史上其仪序失中，有损国典，左转下邳令。豫克死日，如期果卒。敕其子曰“汉末当乱，必有发掘露骸之祸”使悬棺下葬，墓不起坟。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "时，博士勃海郭凤亦好图谶，善说灾异，吉凶占应。先自知死期，豫令弟子市棺敛具，至其日而终。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "杨由字哀侯，蜀郡成都人也，少习《易》，并七政、元气、风云占候。为郡文学掾。时，有大雀夜集于库楼上，太守廉范以问由。由对曰“此占郡内当有小兵，然不为害”后二十馀日，广柔县蛮夷反，杀伤长吏，郡发库兵击之。又有风吹削哺，太守以问由。由对曰“方当有荐木实者，其色黄赤”顷之，五官掾献橘数包。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "由尝从人饮，敕御者曰“酒若三行，便宜严驾”既而趣去。后主人舍有斗相杀者，人请问何以知之。由曰“向社中木上有鸠斗，此兵贼之象也”其言多验。著书十馀篇，名曰《其平》。终于家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "李南字孝山，丹阳句容人也。少笃学，明于风角。和帝永元中，太守马棱坐盗贼事被征，当诣廷尉，吏民不宁，南特通谒贺。棱意有恨，谓曰“太守不德，今当即罪，而君反相贺邪”南曰“旦有善风，明日中时，应有吉问，故来称庆”旦日，棱延望景晏，以为无征。至晡，乃有驿使赍诏书原停棱事。南问其迟留之状。使者曰“向度宛陵浦里，马踠足，是以不得速”棱乃服焉。后举有道，辟公府，病不行，终于家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "南女亦晓家术，为由拳县人妻。晨诣爨室，卒有暴风，妇便上堂从姑求归，辞其二亲。姑不许，乃跪而泣曰“家世传术，疾风卒起，先吹灶突及井，此祸为妇女主爨者，妾将亡之应”因著其亡日。乃听还家，如期病卒。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "李郃字孟节，汉中南郑人也。父颉，以儒学称，官至博士。郃袭父业，游太学，通《五经》。善《河》、《洛》风星，外质朴，人莫之识。县召署幕门候吏。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "和帝即位，分遣使者，皆微服单行，各至州县，观采风谣。使者二人当到益部，投郃候舍。时，夏夕露坐，郃因仰观，问曰“二君发京师时，宁知朝廷遣二使邪”二人默然，惊相视曰“不闻也”问何以知之。郃指星示云“有二使星向益州分野，故知之耳”",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "后三年，其使者一人拜汉中太守，郃犹为吏。太守奇其隐德，召署户曹史。时，大将军窦宪纳妻，天下郡国皆有礼庆，郡亦遣使。郃进谏曰“窦将军椒房之亲，不修礼德，而专权骄恣，危亡之祸可翘足而待。愿明府一心王室，勿与交通”太守固遣之，郃不能止。请求自行，许之。郃遂所在留迟，以观其变。行至扶风，而宪就国自杀，支党悉伏其诛。凡交通宪者，皆为免官，唯汉中太守不豫焉。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "郃岁中举孝廉，五迁尚书令，又拜太常。元初四年，代袁敞为司空，数陈得失，有忠臣节。在位四年，坐请托事免。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "安帝崩，北乡侯立，复为司徒。及北乡侯病，郃阴与少府河南陶范、步兵校尉赵直谋立顺帝，会孙程等事先成，故郃功不显。明年，坐吏民疾病，仍有灾异，赐策免。将作大匠翟酺上郃“潜图大计，以安社稷”，于是录阴谋之功，封郃涉都侯，辞让不受。年八十馀，卒于家。门人上党冯胄独制服，心丧三年，时人异之。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "胄字世威，奉世之后也。常慕周伯况、闵仲叔之为人，隐处山泽，不应征辟。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "郃子固，已见前传。弟子历，字季子。清白有节，博学善交，与郑玄、陈纪等相结。为新城长，政贵无为。亦好方术。时，天下旱，县界特雨。官至奉车都尉。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "段翳字元章，广汉新都人也。习《易经》，明风角。时有就其学者，虽未至，必豫知其姓名。尝告守津吏曰“某日当有诸生二人，荷担问翳舍处者，幸为告之”后竟如其言。又有一生来学，积年，自谓略究要术，辞归乡里。翳为合膏药，并以简书封于筒中，告生曰“有急发视之”生到葭萌，与吏争度，津吏檛破从者头。生开筒得书，言到葭萌，与吏斗头破者，以此膏裹之。生用其言，创者即愈。生叹服，乃还卒业。翳遂隐居窜迹，终于家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "廖扶字文起，汝南平舆人也。习《韩诗》、《欧阳尚书》，教授常数百人。父为北地太守，永初中，坐羌没郡下狱死。扶感父以法丧身，惮为吏。及服终而叹曰“老子有言：名与身孰亲。吾岂为名乎”遂绝志世外。专精经典，尤明天文、谶纬，风角、推步之术。州郡公府辟召，皆不应。就问灾异，亦无所对。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "扶逆知岁荒，乃聚谷数千斛，悉用给宗族姻亲，又敛葬遭疫死亡不能自收者。常居先人冢侧，未曾入城市。太守谒焕，先为诸生，从扶学。后临郡，未到，先遣吏修门人之礼，又欲擢扶子弟，固不肯，当时人因号为北郭先生。年八十，终于家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "二子，孟举、伟举，并知名。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "折像字伯式，广汉雒人也。其先张江者，封折侯，曾孙国为郁林太守，徙广汉，因封氏焉。国生像。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "国有资财二亿，家僮八百人。像幼有仁心，不杀昆虫，不折萌牙。能通《京氏易》，好黄、老言。及国卒，感多藏厚亡之义，乃散金帛资产，周施亲疏。或谏像曰“君三男两女，孙息盈前，当增益产业，何为坐自殚竭乎”像曰“昔斗子文有言：我乃逃祸，非避富也。吾门户殖财日久，盈满之咎，道家所忌。今世将衰，子又不才。不仁而富，谓之不幸。墙隙而高，其崩必疾也”智者闻之，咸服焉。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "自知亡日，召宾客九族饮食辞诀，忽然而终。时年八十四。家无馀资，诸子衰劣如其言云。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "樊英字季齐，南阳鲁阳人也。少受业三辅，习《京氏易》，兼明《五经》。又善风角、星算，《河》、《洛》七纬，推步灾异。隐于壶山之阳，受业者四方而至。州郡前后礼请，不应。公卿举贤良方正、有道，皆不行。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "尝有暴风从西方起，英谓学者曰“成都市火甚盛”因含水西向漱之，乃令记其日时。客后有从蜀都来，云“是日大火，有黑云卒从东起，须臾大雨，火遂得灭”。于是天下称其术艺。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "安帝初，征为博士。至建光元年，复诏公车赐策书，征英及同郡孔乔、李昺、北海郎宗、陈留杨伦、东平王辅六人，唯郎宗、杨伦到洛阳，英等四人并不至。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "永建二年，顺帝策书备礼，玄纁征之，复固辞疾笃。乃诏切责郡县，驾载上道。英不得已，到京，称疾不肯起。乃强舆入殿，犹不以礼屈。帝怒，谓英曰“朕能生君，能杀君。能贵君，能贱君。能富君，能贫君。君何以慢朕命”英曰“臣受命于天。生尽其命，天也。死不得其命，亦天也。陛下焉能生臣，焉能杀臣。臣见暴君如见仇雠，立其朝犹不肯，可得而贵乎。虽在布衣之列，环堵之中，晏然自得，不易万乘之尊，又可得而贱乎。陛下焉能贵臣，焉能贱臣。臣非礼之禄，虽万钟不受。若申其志，虽箪食不厌也。陛下焉能富臣，焉能贫臣”帝不能屈，而敬其名，使出就太医养疾，月致羊、酒。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "至四年三月，天子乃为英设坛席，令公车令导，尚书奉引，赐几杖，待以师傅之礼，延问得失。英不敢辞，拜五官中郎将。数月，英称疾笃，诏以为光禄大夫，赐告归。令在所送谷千斛，常以八月致牛一头，酒三斛。如有不幸，祠以中牢。英辞位不受，有诏譬旨，勿听。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "英初被诏命，佥以为必不降志，及后应对，又无奇谟深策，谈者以为失望。初，河南张楷与英俱征，既而谓英曰“天下有二道，出与处也。吾前以子之出，能辅是君也，济斯人也。而子始以不訾之身，怒万乘之主。及其享受爵禄，又不闻匡救之术，进退无所据矣”",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "英既善术，朝廷每有灾异，诏辄下问变复之效，所言多验。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "初，英著《易章句》，世名樊氏学，以图纬教授。颍川陈寔，少从英学。尝有疾，妻遣婢拜问，英下床答拜。寔怪而问之。英曰“妻，齐也。共奉祭祀，礼无不答”其恭谨若是。年七十馀，卒于家。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "孙陵，灵帝时以谄事宦人为司徒。陈郡郤巡，学传英业，官至侍中。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二上·方术列传第七十二上",
    "text": "论曰：汉世之所谓名士者，其风流可知矣。虽弛张趣舍，时有未纯，于刻情修容，依倚道艺，以就其声价，非所能通物方，弘时务也。及征樊英、杨厚，朝廷若待神明，至，竟无他异。英名最高，毁最甚。李固、朱穆等，以为处士纯盗虚名，无益于用，故其所以然也。然而后进希之以成名，世主礼之以得众，原其无用亦所以为用，则其有用或归于无用矣。何以言之。夫焕乎文章，时或乖用。本乎礼乐，适末或疏。及其陶搢绅，藻心性，使由之而不知者，岂非道邈用表，乖之数迹乎。而或者忽不践之地，赊无用之功，至乃诮噪远术，贱斥国华，以为力诈可以救沦敝，文律足以致宁平，智尽于猜察，道足于法令，虽济万世，其将与夷狄同也。孟轲有言曰“以夏变夷，不闻变夷于夏”况有未济者乎。",
    "chapter_url": "https://duguoxue.com/ershisishi/3399.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "唐檀字子产，豫章南昌人也。少游太学，习《京氏易》、《韩诗》、《颜氏春秋》，尤好灾异星占。后还乡里，教授常百馀人。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "元初七年，郡界有芝草生，太守刘祗欲上言之，以问檀。檀对曰“方今外戚豪盛，阳道微弱，斯岂嘉瑞乎”祗乃止。永宁元年，南昌有妇人生四子，祗复问檀变异之应。檀以为京师当有兵气，其祸发于萧墙。至延光四年，中黄门孙程扬兵殿省，诛皇后兄车骑将军阎显等，立济阴王为天子，果如所占。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "永建五年，举孝廉，除郎中。是时白虹贯日，檀因上便宜三事，陈其咎征。书奏，弃官去。著书二十八篇，名为《唐子》。卒于家。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "公沙穆字文乂，北海胶东人也。家贫贱，自为儿童不好戏弄，长习《韩诗》、《公羊春秋》，尤锐思《河》、《洛》推步之术。居建成山中，依林阻为室，独宿无侣。时，暴风震雷，有声于外，呼穆者三，穆不与语。有顷，呼者自牖而入，音状甚怪，穆诵经自若，终亦无它妖异，时人奇之。后遂隐居东莱山，学者自远而至。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "有富人王仲，致产千金。谓穆曰“方今之世，以货自通，吾奉百万与子为资，何如”对曰“来意厚矣。夫富贵在天，得之有命。以货求位，吾不忍也”",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后举孝廉，以高第为主事，迁缯相。时缯侯刘敞，东海恭王之后也，所为多不法，废嫡立庶，傲很放恣。穆到官，谒曰“臣始除之日，京师咸谓臣曰缯有恶侯，以吊小相。明侯何因得此丑声之甚也。幸承先人之支体，传茅土之重，不战战兢兢，而违越法度，故朝廷使臣为辅。愿改往修来，自求多福”乃上没敞所侵官民田地，废其庶子，还立嫡嗣。其苍头儿客犯法，皆收考之。因苦辞谏敞，敞涕泣为谢，多从其所规。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "迁弘农令。县界有螟虫食稼，百姓惶惧。穆乃设坛谢曰“百姓有过，罪穆之由，请以身祷”于是暴雨，不终日，既霁而螟虫自销，百姓称曰神明，永寿元年，霖雨大水，三辅以东莫不湮没。穆明晓占候，乃豫告令百姓徙居高地，故弘农人独得免害。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "迁辽东属国都尉，善得吏人欢心。年六十六，卒官。六子皆知名。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "许曼者，汝南平舆人也。祖父峻，字季山，善卜占之术，多有显验，时人方之前世京房。自云少尝笃病，三年不愈，乃谒太山请命，行遇道士张巨君，授以方术。所著《易林》，至今行于世。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "曼少传峻学。桓帝时，陇西太守冯绲始拜郡，开绶笥，有两赤蛇分南北走。绲令曼筮之，封成，曼曰“三岁之后，君当为边将，官有东名，当东北行三千里。复五年，更为大将军，南征”延熹元年，绲出为辽东太守，讨鲜卑，至五年，复拜车骑将军，击武陵蛮贼，皆如占。其馀多此类云。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "赵彦者，琅邪人也。少有术学。延熹三年，琅邪贼劳丙与太山贼叔孙无忌杀都尉。攻没琅邪属县，残害吏民。朝廷以南阳宗资为讨寇中郎将，杖钺将兵，督州郡合讨无忌。彦为陈“孤虚”之法，以贼屯在莒，莒有五阳之地，宜发五阳郡兵，从孤击虚以讨之。资具以状上，诏书遣五阳兵到。彦推遁甲，教以时进兵，一战破贼，燔烧屯坞，徐、兖二州，一时平夷。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "樊志张者，汉中南郑人也。博学多通，隐身不仕。尝游陇西，时破羌将军段颎出征西羌，请见志张。其夕，颎军为羌所围数重，因留军中，三日不得去。夜谓颎曰“东南角无复羌，宜乘虚引出，住百里，还师攻之，可以全胜”颎从之，果以破贼。于是以状表闻。又说其人既有梓慎、焦、董之识，宜冀圣朝，咨询奇异。于是有诏特征，会病终。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "单飏字武宣，山阳湖陆人也。以孤特清苦自立，善明天官、算术。举孝廉，稍迁太史令，侍中。出为汉中太守，公事免。后拜尚书，卒于官。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "初，熹平末，黄龙见谯，光禄大夫桥玄问飏“此何祥也”飏曰“其国当有王者兴。不及五十年，龙当复见，此其应也”魏郡人殷登密记之。至建安二十五年春，黄龙复见谯，其冬，魏受禅。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "韩说字叔儒，会稽山阴人也。博通五经，尤善图纬之学。举孝廉。与议郎蔡邕友善。数陈灾眚，及奏赋、颂、连珠。稍迁侍中。光和元年十月，说言于灵帝，云其晦日必食，乞百官严装。帝从之，果如所言。中平二年二月，又上封事，克期宫中有灾。至日南宫大火。迁说江夏太守，公事免，年七十，卒于家。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "董扶字茂安，广汉绵竹人也。少游太学，与乡人任安齐名，俱事同郡杨厚，学图谶。还家讲授，弟子自远而至。前后宰府十辟，公车三征，再举贤良方正、博士、有道，皆称疾不就。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "灵帝时，大将军何进荐扶，征拜侍中，甚见器重。扶私谓太常刘焉曰“京师将乱，益州分野有天子气”焉信之，遂求出为益州牧，扶亦为蜀郡属国都尉，相与入蜀。去后一岁，帝崩，天下大乱，乃去官还家。年八十二卒。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后刘备称天子于蜀，皆如扶言。蜀丞相诸葛亮问广汉秦密，董扶及任安所长。密曰“董扶褒秋毫之善，贬纤介之恶。任安记人之善，忘人之过”云。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "郭玉者，广汉雒人也。初，有老父不知何出，常渔钓于涪水，因号涪翁。乞食人间，见有疾者，时下针石，辄应时而效，乃著《针经》、《诊脉法》传于世。弟子程高，寻求积年，翁乃授之。高亦隐迹不仕。玉少师事高，学方诊六微之技，阴阳隐侧之术。和帝时，为太医丞，多有效应。帝奇之，仍试令嬖臣美手腕者与女子杂处帷中，使玉各诊一手，问所疾苦。玉曰“左阳右阴，脉有男女，状若异人。臣疑其故”帝叹息称善。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "玉仁爱不矜，虽贫贱厮养，必尽其心力，而医疗贵人，时或不愈。帝乃令贵人羸服变处，一针即差。召玉诘问其状。对曰“医之为言意也。腠理至微，随气用巧，针石之间，毫芒即乖。神存于心手之际，可得解而不可得言也。夫贵者处尊高以临臣，臣怀怖慑以承之。其为疗也，有四难焉。自用意而不任臣，一难也。将身不谨，二难也。骨节不强，不能使药，三难也。好逸恶劳，四难也。针有分寸，时有破漏，重以恐惧之心，加以裁慎之志，臣意且犹不尽，何有于病哉。此其所为不愈也”帝善其对。年老卒官。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "华佗字元化，沛国谯人也，一名旉。游学徐土，兼通数经。晓养性之术，年且百岁而犹有壮容，时人以为仙。沛相陈珪举孝廉，太尉黄琬辟，皆不就。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "精于方药，处齐不过数种，心识分铢，不假称量，针灸不过数处。若疾发结于内，针药所不能及者，乃令先以酒服麻沸散，既醉无所觉，因刳破腹背，抽割积聚。若在肠胃，则断截湔洗，除去疾秽，既而缝合，傅以神膏，四五日创愈，一月之间皆平复。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "佗尝行道，见有病咽塞者，因语之曰“向来道隅有卖饼人，萍齑甚酸，可取三升饮之，病自当去”即如佗言，立吐一蛇，乃悬于车而候佗。时佗小儿戏于门中，逆见，自相谓曰“客车边有物，必是逢我翁也”及客进，顾视壁北，悬蛇以十数，乃知其奇。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "又有一郡守笃病久，佗以为盛怒则差。乃多受其货而不加功。无何弃去，又留书骂之。太守果大怒，令人追杀佗，不及，因瞋恚，吐黑血数升而愈。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "又有疾者，诣佗求疗，佗曰“君病根深，应当剖破腹。然君寿亦不过十年，病不能相杀也”病者不堪其苦，必欲除之，佗遂下疗，应时愈。十年竟死。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "广陵太守陈登，忽患匈中烦懑，面赤不食。佗脉之，曰“府君胃中有虫，欲成内疽，腥物所为也”即作汤二升，再服，须臾，吐出三升许虫，头赤而动，半身犹是生鱼脍，所苦便愈。佗曰“此病后三期当发，遇良医可救。登至期疾动，时佗不在，遂死。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "曹操闻而召佗，常在左右，操积苦头风眩，佗针，随手而差。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "有李将军者，妻病，呼佗视脉。佗曰“伤身而胎不去”将军言间实伤身，胎已去矣。佗曰“案脉，胎未去也”将军以为不然。妻稍差，百馀日复动，更呼佗。佗曰“脉理如前，是两胎。先生者去血多，故后儿不得出也。胎既已死，血脉不复归，必燥著母脊”乃为下针，并令进汤。妇因欲产而不通。佗曰“死胎枯燥，势不自生”使人探之，果得死胎，人形可识，但其色已黑。佗之绝技，皆此类也。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "为人性恶，难得意，且耻以医见业，又去家思归，乃就操求还取方，因托妻疾，数期不反。操累书呼之，又敕郡县发遣，佗恃能厌事，独不肯至。操大怒，使人廉之，知妻诈疾，乃收付狱讯，考验首服。荀彧请曰“佗方术实工，人命所悬，宜加全宥”操不从，竟杀之。佗临死，出一卷书与狱吏，曰“此可以活人”吏畏法不敢受，佗不强与，索火烧之。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "初，军吏李成苦咳，昼夜不寐。佗以为肠痈，与散两钱服之，即吐二升脓血，于此渐愈。乃戒之曰“后十八岁，疾当发动，若不得此药，不可差也”复分散与之，后五六岁，有里人如成先病，请药甚急，成愍而与之，乃故往谯更从佗求，适值见收，意不忍言。后十八年，成病发，无药而死。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "广陵吴普、彭城樊阿，皆从佗学。普依准佗疗，多所全济。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "佗语普曰“人体欲得劳动，但不当使极耳。动摇则谷气得销，血脉流通，病不得生，譬犹户枢，终不朽也。是以古之仙者，为导引之事，熊经鸱顾，引挽腰体，动诸关节，以求难老。吾有一术，名五禽之戏：一曰虎，二曰鹿，三曰熊，四曰猿，五曰鸟。亦以除疾，兼利蹄足，以当导引。体有不快，起作一禽之戏，恰而汗出，因以著粉，身体轻便而欲食”普施行之，年九十馀，耳目聪明，齿牙完坚。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "阿善针术。凡医咸言背及匈藏之间不可妄针，针之不可过四分，而阿针背入一二寸，巨阙匈藏乃五六寸，而病皆瘳。阿从佗求方可服食益于人者，佗授以漆叶青散：漆叶屑一斗，青十四两，以是为率。言久服，去三虫，利五藏，轻体，使人头不白。阿从其言，寿百馀岁。漆叶处所而有。青生于丰、沛、彭城及朝歌间。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "汉世异术之士甚众，虽云不经，而亦有不可诬，故简基美者列于传末：",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "泠寿光、唐虞、鲁女生三人者，皆与华佗同时。寿光年可百五六十岁，行容成公御妇人法，常屈颈鷮息，须发尽白，而色理如三四十时，死于江陵。唐虞道赤眉、张步家居里落，若与相及，死于乡里不其县。鲁女生数说显宗时事，甚明了，议者疑其时人也。董卓乱后，莫知所在。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "徐登者，闽中人也。本女子，化为丈夫。善为巫术。又赵炳，字公阿，东阳人，能为越方。时遭兵乱，疾疫大起，二人遇于乌伤溪水之上，遂结言约，共以其术疗病。各相谓曰“今既同志，且可各试所能”登乃禁溪水，水为不流。炳复次禁枯树，树即生荑，二人相视而笑，共行其道焉。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "登年长，炳师事之。贵尚清俭，礼神唯以东流水为酌，削桑皮为脯。但行禁架，所疗皆除。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后登物故，炳东入章安，百姓未之知也。炳乃故升茅屋，梧鼎而爨，主人见之惊懅，炳笑不应。既而爨孰，屋无损异。又尝临水求度，船人不和之，炳乃张盖坐其中，长啸呼风，乱流而济，于是百姓神服，从者如归。章安令恶其惑众，收杀之。人为立祠室于永康，至今蚊蚋不能入也。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "费长房者，汝南人也。曾为市掾。市中有老翁卖药，悬一壶于肆头，及市罢，辄跳入壶中。市人莫之见，唯长房于楼上睹之，异焉，因往再拜奉酒脯。翁知长房之意其神也，谓之曰“子明日可更来”长房旦日复诣翁，翁乃与俱入壶中。唯见玉堂严丽，旨酒甘肴，盈衍其中，共饮毕而出。翁约不听与人言之。后乃就楼上候长房曰“我神仙之人，以过见责，今事毕当去，子宁能相随乎。楼下有少酒，与卿与别”长房使人取之，不能胜，又令十人扛之，犹不举。翁闻，笑而下楼，以一指提之而上。视器如一升许，而二人饮之终日不尽。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "长房遂欲求道，而顾家人为忧。翁乃断一青竹，度与长房身齐，使悬之舍后。家人见之，即长房形也，以为缢死，大小惊号，遂殡葬之。长房立其傍，而莫之见也。于是遂随从入深山，践荆棘于群虎之中，留使独处，长房不恐。又卧于空室，以朽索悬万斤石于心上，众蛇竞来啮索且断，长房亦不移。翁还，抚之曰“子可教也”复使食粪，粪中有三虫，臭秽特甚，长房意恶之。翁曰“子几得道，恨于此不成，如何”",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "长房辞归，翁与一竹杖，曰“骑此任所之，则自至矣。既至，可以杖投葛陂中也”又为作一符，曰“以此主地上鬼神”长房乘杖，须臾来归，自谓去家适经旬日，而已十馀年矣”即以杖投陂，顾视则龙也。家人谓其久死，不信之。长房曰“往日所葬，但竹杖耳”乃发冢剖棺，杖犹存焉。遂能医疗众病，鞭笞百鬼，及驱使社公。或在它坐，独自恚怒，人问其故，曰“吾责鬼魅之犯法者耳”",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "汝南岁岁常有魅，伪作太守章服、诣府门椎鼓者，郡中患之。时魅适来，而逢长房谒府君，惶惧不得退，便前解衣冠，叩头乞活。长房呵之云“便于中庭正汝故形”即成老鳖，大如车轮，颈长一丈。长房复令就太守服罪，付其一札，以敕葛陂君。魅叩头流涕，持札植于陂边，以颈绕之而死。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后东海君来见葛陂君，因淫其夫人，于是长房劾系之三年，而东海大旱。长房至海上，见其人请雨，乃谓之曰“东海君有罪，吾前系于葛陂，今方出之，使作雨也”于是雨立注。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "长房曾与人共行，见一书生黄巾被裘，无鞍骑马，下而叩头，长房曰“还它马，赦汝死罪”人问其故，长房曰“此狸也，盗社公马耳”又尝坐客，而使至宛市鲊，须臾还，乃饭。或一日之间，人见其在千里之外者数处焉。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后失其符，为众鬼所杀。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "蓟子训者，不知所由来也。建安中，客在济阴宛句。有神异之道。尝抱邻家婴儿，故失手墯地而死，其父母惊号怨痛，不可忍闻，而子训唯谢以过误，终无它说，遂埋藏之。后月馀，子训乃抱儿归焉。父母大恐，曰“死生异路，虽思我儿，乞不用复见也”儿识父母，轩渠笑悦，欲往就之，母不觉揽取，乃实儿也。虽大喜庆，心犹有疑。乃窃发视死儿，但见衣被，方乃信焉。于是子训流名京师，士大夫皆承风向慕之。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后乃驾驴车，与诸生俱诣许下。道过荥阳，止主人舍，而所驾之驴忽然卒僵，蛆虫流出，主遽白之。子训曰“乃尔乎”方安坐饭，食毕，徐出以杖扣之，驴应声奋起，行步如初，即复进道。其追逐观者常有千数。既到京师，公卿以下候之者，坐上恒数百人，皆为设酒脯，终日不匮。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后因遁去，遂不知所止。初去之日，唯见白云腾起，从旦至暮，如是数十处。时有百岁翁，自说童儿时见子训卖药于会稽市，颜色不异于今。后人复于长安东霸城见之，与一老公共摩挲铜人，相谓曰“适见铸此，已近五百岁矣”顾视见人而去，犹驾昔所乘驴车也。见者呼之曰“蓟先生小住”并行应之，视若迟徐，而走马不及，于是而绝。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "刘根者，颍川人也。隐居嵩山中。诸好事者，自远而至，就根学道，太守史祈以根为妖妄，乃收执诣郡，数之曰“汝有何术，而诬惑百姓。若果有神，可显一验事。不尔，立死矣”根曰“实无它异，颇能令人见鬼耳”祈曰“促召之，使太守目睹，尔乃为明”根于是左顾而啸，有顷，祈之亡父祖近亲数十人，皆反缚在前，向根叩头曰“小儿无状，分当万坐”顾而叱祈曰“汝为子孙，不能有益先人，而反累辱亡灵。可叩头为吾陈谢”祈惊惧悲哀，顿首流血，请自甘罪坐。根嘿而不应，忽然俱去，不知在所。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "左慈字元放，庐江人也。少有神道。尝在司空曹操坐，操从容顾众宾曰“今日高会，珍羞略备，所少吴松江鲈鱼耳”放于下坐应曰“此可得也”因求铜盘贮水，以竹竿饵钓于盘中，须臾引一鲈鱼出。操大拊掌笑，会者皆惊。操曰“一鱼不周坐席，可更得乎”放乃更饵钩沉之，须臾复引出，皆长三尺馀，生鲜可爱。操使目前鲙之，周浃会者。操又谓曰“既已得鱼，恨无蜀中生姜耳”放曰“亦可得也”操恐其近即所取，因曰“吾前遣人到蜀买锦，可过敕使者，增市二端”语顷，即得姜还，并获操使报命。后操使蜀反，验问增锦之状及时日早晚，若符契焉。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "后操出近郊，士大夫从者百许人，慈乃为赍酒一升，脯一斤，手自斟酌，百官莫不醉饱。操怪之，使寻其故，行视诸垆，悉亡其酒脯矣。操怀不喜，因坐上收，欲杀之，慈乃却入壁中，霍然不知所在。或见于市者，又捕之，而市人皆变形与慈同，莫知谁是。后人逢慈于阳城山头，因复逐之，遂入走羊群。操知不可得，乃令就羊中告之曰“不复相杀，本试君术耳”忽有一老羝屈前两膝，人立而言曰“遽如许”即竞往赴之，而群羊数百皆变为羝，并屈前膝人立，云“遽如许”，遂莫知所取焉。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "计子勋者，不知何郡县人，皆谓数百步，行来于人间。一旦忽言日中当死，主人与之葛衣，子勋服而正寝，至日中果死。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "上成公者，密县人也。其初行久而不还，后归，语其家云“我已得仙”因辞家而去。家人见其举步稍高，良久乃没云。陈寔、韩韶同见其事。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "解奴辜、张貂者，亦不知是何郡国人也。皆能隐沦，出入不由门户。奴辜能变易物形，以诳幻人。又河南有麹圣卿，善为丹书符劾，厌杀鬼神而使命之。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "又有编盲意，亦与鬼物交通。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "初，章帝时有寿光侯者，能劾百鬼众魅，令自缚见形。其乡人有妇为魅所病，侯为劾之，得大蛇数丈，死于门外。又有神树，人止者辄死，鸟过者必坠，侯复劾之，树盛夏枯落，见大蛇长七八丈，悬死其间。帝闻而征之。乃试问之“吾殿下夜半后，常有数人，绛衣被发，持火相随，岂能劾之乎”侯曰“此小怪，易销耳”帝伪使三人为之，侯劾三人，登时仆地无气。帝大惊曰“非魅也，朕相试耳”解之而苏。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "甘始、东郭延年、封君达三人者，皆方士也。率能行容成御妇人术，或饮小便，或自倒悬，爱啬精气，不极视大言。甘始、元放、延年皆为操所录，问其术而行之。君达号“青牛师”。凡此数人，皆百馀岁及二百岁也。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "王真、郝孟节者，皆上党人也。王真年且百岁，视之面有光泽，似未五十者。自云“周流登五岳名山，悉能行胎息胎食之方，嗽舌下泉咽之，不绝房室”孟节能含枣核，不食可至五年十年。又能结气不息，身不动摇，状若死人，可至百日半年。亦有室家。为人质谨不妄言，似士君子。曹操使领诸方士焉。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "北海王和平，性好道术，自以当仙。济南孙邕少事之，从至京师。会和平病殁，邕因葬之东陶。有书百馀卷，药数囊，悉以送之。后弟子夏荣言其尸解，邕乃恨不取其宝书仙药焉。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十二下·方术列传第七十二下",
    "text": "赞曰：幽贶罕征，明数难校。不探精远，歇感灵效。如或迁讹，实乖玄奥。",
    "chapter_url": "https://duguoxue.com/ershisishi/3400.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "《易》称“《遯》之时义大矣哉”。又曰“不事王侯，高尚其事”是以尧称则天，不屈颍阳之高。武尽美矣，终全孤竹之洁。自兹以降，风流弥繁，长往之轨未殊，而感致之数匪一。或隐居以求其志，或回避以全其道，或静已以镇其躁，或去危以图其安，或垢俗以动其概，或疵物以激其清。然观其甘心畎亩之中，憔悴江海之上，岂必亲鱼鸟、乐林草哉。亦云性分所至而已。故蒙耻之宾，屡黜不去其国。蹈海之节，千乘莫移其情。适使矫易去就，则不能相为矣。彼虽硁硁有类沽名者，然而蝉蜕嚣埃之中，自致寰区之外，异夫饰智巧以逐浮利者乎。荀卿有言曰“志意修则骄富贵，道义重则轻王公”也。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "汉室中微，王莽篡位，士之蕴藉义愤甚矣。是时裂冠毁冕，相携持而去之者，盖不可胜数。杨雄曰“鸿飞冥冥，弋者何篡焉”言其违患之远也。光武侧席幽人，求之若不及，旌帛蒲车之所征贲，相望于岩中矣。若薛方、逢萌，聘而不肯至。严光、周党、王霸，至而不能屈。群方咸遂，志士怀仁，斯固所谓“举逸民天下归心”者乎。肃宗亦礼郑均而征高凤，以成其节。自后帝德稍衰，邪{薛女}当朝，处子耿介，羞与卿相等列，至乃抗愤而不顾，多失其中行焉。盖录其绝尘不反，同夫作者，列之此篇。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "野王二老者，不知何许人也。初，光武贰于更始，会关中扰乱，遣前将军邓禹西征，送之于道。既反，因于野王猎，路见二老者即禽。光武问曰“禽何向”并举手西指，言“此中多虎，臣每即禽，虎亦即臣，大王勿往也”光武曰“苟有其备，虎亦何患”父曰“何大王之谬邪。昔汤即桀于鸣条，而大城于亳。武王亦即纣于牧野，而大城于郏鄏。彼二王者，其备非不深也。是以即人者，人亦即之，虽有其备，庸可忽乎”光武悟其旨，顾左右曰“此隐者也”将用之，辞而去，莫知所在。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "向长字子平，河内朝歌人也。隐居不仕，性尚中和，好通《老》、《易》。贫无资食，好事者更馈焉，受之取足而反其馀。王莽大司空王邑辟之，连年乃至，欲荐之于莽，固辞乃止。潜隐于家。读《易》至《损》、《益》卦，喟然叹曰“吾已知富不如贫，贵不如贱，但未知死何如生耳”建武中，男女娶嫁既毕，敕断家事勿相关，当如我死也。于是遂肆意，与同好北海禽庆俱游五岳名山，竟不知所终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "逢萌字子康，北海都昌人也。家贫，给事县为亭长。时尉行过亭，萌候迎拜谒，既而掷楯叹曰“大丈夫安能为人役哉”遂去之长安学，通《春秋经》。时王莽杀其子宇，萌谓友人曰“三纲绝矣。不去，祸将及人”即解冠挂东都城门，归，将家属浮海，客于辽东。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "萌素明阴阳，知莽将败，有顷，乃首戴瓦盎，哭于市曰“新乎新乎”因遂潜藏。及光武即位，乃之琅邪劳山，养志修道，人皆化其德。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "北海太守素闻其高，遣吏奉谒致礼，萌不答。太守怀恨而使捕之。吏叩头曰“子康大贤，天下共闻，所在之处，人敬如父，往必不获，只自毁辱”太守怒，收之系狱，更发它吏。行至劳山，人果相率以兵弩捍御。吏被伤流血，奔而还。后诏书征萌，托以老耄，迷路东西，语使者云“朝廷所以征我者，以其有益于政，尚不知方面所在，安能济时乎”即便驾归。连征不起，以寿终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "初，萌与同郡徐房、平原李子云、王君公相友善，并晓阴阳，怀德秽行。房与子云养徒各千人，君公遭乱独不去，侩牛自隐。时人谓之论曰“避世墙东王君公”",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "周党字伯况，太原广武人也。家产千金。少孤，为宗人所养，而遇之不以理，及长，又不还其财。党诣乡县讼，主乃归之。既而散与宗族，悉免遣奴婢，遂至长安游学。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "初，乡佐尝众中辱党，党久怀之。后读《春秋》，闻复仇之义，便辍讲而还，与乡佐相闻，期克斗日。既交刃，而党为乡佐所伤，困顿。乡佐服其义，舆归养之，数日方苏，既悟而去。自此敕身修志，州里称其高。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "及王莽窃位，托疾杜门。自后贼暴从横，残灭郡县，唯至广武，过城不入。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "建武中，征为议郎，以病去职，遂将妻子居黾池。复被征，不得已，乃着短布单衣，谷皮绡头，待见尚书。及光武引见，党伏而不谒，自陈愿守所志，帝乃许焉。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "博士范升奏毁党曰“臣闻尧不须许由、巢父，而建号天下。周不待伯夷、叔齐，而王道以成。伏见太原周党、东海王良、山阳王成等，蒙受厚恩，使者三聘，乃肯就车。及陛见帝廷，党不以礼屈，伏而不谒，偃蹇骄悍，同时俱逝。党等文不能演义，武不能死君，钓采华名，庶几三公之位。臣愿与坐云台之下，考试图国之道。不如臣言，伏虚妄之罪。而敢私窃虚名，夸上求高，皆大不敬”书奏，天子以示公卿。诏曰“自古明王圣主，必有不宾之士。伯夷、叔齐不食周粟，太原周党不受朕禄，亦各有志焉。其赐帛四十匹”党遂隐居黾池，著书上下篇而终。邑人贤而祠之。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "初，党与同郡谭贤伯升、雁门殷谟君长，俱守节不仕王莽世。建武中，征，并不到。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "王霸字儒仲，太原广武人也。少有清节。及王莽篡位，弃冠带，绝交宦。建武中，征到尚书，拜称名，不称臣。有司问其故。霸曰“天子有所不臣，诸侯有所不友”司徒侯霸让位于霸。阎阳毁之曰“太原俗党，儒仲颇有其风”遂止。以病归，隐居守志，茅屋蓬户。连征，不至，以寿终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "严光字子陵，一名遵，会稽馀姚人也。少有高名，与光武同游学。及光武即位，乃变名姓，隐身不见。帝思其贤，乃令以物色访之。后齐国上言“有一男子，披羊裘钓泽中”帝疑其光，乃备安车玄纁，遣使聘之。三反而后至。舍于北军。给床褥，太官朝夕进膳。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "司徒侯霸与光素旧，遣使奉书。使人因谓光曰“公闻先生至，区区欲即诣造。迫于典司，是以不获。愿因日暮，自屈语言”光不答，乃投札与之，口授曰“君房足下：位至鼎足，甚善。怀仁辅义天下悦，阿谀顺旨要领绝”霸得书，封奏之。帝笑曰“狂奴故态也”车驾即日幸其馆。光卧不起，帝即其卧所，抚光腹曰“咄咄子陵，不可相助为理邪”光又眠不应，良久，乃张目熟视，曰“昔唐尧著德，巢父洗耳。士故有志，何至相迫乎”帝曰“子陵，我竟不能下汝邪”于是升舆叹息而去。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "复引光入，论道旧故，相对累日。帝从容问光曰“朕何如昔时”对曰“陛下差增于往”因共偃卧，光以足加帝腹上。明日，太史奏客星犯御坐甚急。帝笑曰“朕故人严子陵共卧耳”",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "除为谏议大夫，不屈，乃耕于富春山，后人名其钓处为严陵濑焉。建武十七年，复特征，不至。年八十，终于家。帝伤惜之，诏下郡县赐钱百万、谷千斛。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "井丹字大春，扶风郿人也。少受业太学，通《五经》，善谈论，故京师为之语曰“《五经》纷纶井大春”性清高，未尝修刺修人。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "建武末，沛王辅等五王居北宫，皆好宾客，更遣请丹，不能致。信阳侯阴就，光烈皇后弟也，以外戚贵盛，乃诡说五王，求钱千万，约能致丹，而别使人要劫之。丹不得已，既至，就故为设麦饭葱叶之食。丹推去之，曰“以君侯能供甘旨，故来相过，何其薄乎”更置盛馔，乃食。及就起，左右进辇。丹笑曰“吾闻桀驾人车，岂此邪”坐中皆失色。就不得已而令去辇。自是隐闭，不关人事，以寿终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "梁鸿字伯鸾，扶风平陵人也。父让，王莽时为城门校尉，封脩远伯，使奉少昊后，寓于北地而卒。鸿时尚幼，以遭乱世，因卷席而葬。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "后受业太学，家贫而尚节介，博览无不通，而不为章句。学毕，乃牧豕于上林宛中。曾误遗火，延及它舍。鸿乃寻访烧者，问所去失，悉以豕偿之。其主犹以为少。鸿曰“无它财，愿以身居作”主人许之。因为执勤，不懈朝夕。邻家耆老见鸿非恒人，乃共责让主人，而称鸿长者。于是始敬异焉，悉还其豕。鸿不受而去，归乡里。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "势家慕其高节，多欲女之，鸿并绝不娶。同县孟氏有女，状肥丑而黑，力举石臼，择对不嫁，至年三十。父母问其故。女曰“欲得贤如梁伯鸾者”鸿闻而娉之。女求作布衣、麻屦，织作筐缉绩之具。及嫁，始以装饰入门。七日而鸿不答。妻乃跪床下请曰“窃闻夫子高义，简斥数妇，妾亦偃蹇数夫矣。今而见择，敢不请罪”鸿曰“吾欲裘褐之人，可与俱隐深山者尔。今乃衣绮缟，傅粉墨，岂鸿所愿哉”妻曰“以观夫子之志耳。妾自有隐居之服”乃更为椎髻，着布衣，操作而前。鸿大喜曰“此真梁鸿妻也。能奉我矣”字之曰德曜，名孟光。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "居有顷，妻曰“常闻夫子欲隐居避患，今何为默默。无乃欲低头就之乎”鸿曰“诺”乃共入霸陵山中，以耕织为业，咏《诗》、《书》，弹琴以自娱。仰慕前世高士，而为四皓以来二十四人作颂。因东出关，过京师，作《五噫之歌》曰“陟彼北芒兮，噫。顾览帝京兮，噫。宫室崔嵬兮，噫。人之劬劳兮，噫。辽辽未央兮，噫”肃宗闻而非之，求鸿不得。乃易姓运期，名耀，字侯光，与妻子居齐鲁之间。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "有顷，又去适吴。将行，作诗曰：",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "逝旧帮兮遐征，将遥集兮东南。心惙怛兮伤悴，志菲菲兮升降。欲乘策兮纵迈，疾吾俗兮作谗。竞举枉兮措直，咸先佞分唌々。固靡惭兮独建，冀异州兮尚贤。聊逍遥兮遨嬉，缵仲尼兮周流。倘云睹兮我悦，遂舍车兮即浮。过季札兮延陵，求鲁连兮海隅。虽不察兮光貌，幸神灵兮与休。惟季春兮华阜，麦含含兮方秀。哀茂时兮逾迈，愍芳香兮日臭。悼吾心兮不获，长委结兮焉究。口嚣嚣兮余讪，嗟恇恇兮谁留。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "遂至吴，依大家皋伯通，居庑下，为人赁舂。每归，妻为具食，不敢于鸿前仰视，举案齐眉。伯通察而异之，曰“彼佣能使其妻敬之如此，非凡人也”乃方舍之于家。鸿潜闭著书十馀篇。疾且困，告主人曰“昔延陵季子葬子于嬴博之间，不归乡里，慎勿令我子持丧归去”及卒，伯通等为求葬地于吴要离冢傍。咸曰“要离烈士，而伯鸾清高，可令相近”葬毕，妻子归扶风。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "初，鸿友人京兆高恢，少好《老子》，隐于华阴山中。及鸿东游思恢，作诗曰“鸟嘤嘤兮友之期，念高子兮仆怀思，相念恢兮爰集兹”二人遂不复相见。恢亦高抗，终身不仕。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "高凤字文通，南阳叶人也。少为书生，家以农亩为业，而专精诵读，昼夜不息。妻尝之田，曝麦于庭，令凤护鸡。时天暴雨，而凤持竿诵经，不觉潦水流麦。妻还怪问，凤方悟之。其后遂为名儒，乃教授于西唐山中。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "邻里有争财者，持兵而斗，凤往解之，不已，乃脱巾叩头，固请曰“仁义逊让，奈何弃之”于是争者怀感，投兵谢罪。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "凤年老，执志不倦，名声著闻。太守连召请，恐不得免，自言本巫家，不应为吏，又诈与寡嫂讼田，遂不仕。建初中，将作大匠任隗举凤直言，到公车，托病逃归。推其财产，悉与孤兄子。隐身渔钓，终于家。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "论曰：先大夫宣侯，尝以讲道馀隙，寓乎逸士之篇。至《高文通传》，辍而有感，以为隐者也，因著其行事而论之曰“古者隐逸，其风尚矣。颍阳洗耳，耻闻禅让。孤竹长饑，羞食周粟。或高栖以违行，或疾物以矫情，虽轨迹异区，其去就一也。若伊人者，志陵青云之上，身晦泥污之下，心名且犹不显，况怨累之为哉。与夫委体渊沙，鸣弦揆日者，不其远乎”",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "台佟字孝威，魏郡邺人也。隐于武安山，凿穴为居，采药自业。建初中，州辟，不就。刺史行部，乃使从事致谒。佟载病往谢。刺史乃执贽见佟曰“孝威居身如是，甚苦，如何”佟曰“佟幸得保终性命，存神养和。如明使君奉宣诏书，夕惕庶事，反不苦邪”遂去，隐逸，终不见。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "韩康字伯休，一名恬休，京兆霸陵人。家世著姓。常采药名山，卖于长安市，口不二价，三十馀年。时有女子从康买药，康守价不移。女子怒曰“公是韩伯休那。乃不二价乎”康叹曰“我本欲避名，今小女子皆知有我，何用药为”乃遁入霸陵山中。博士公车连征，不至。桓帝乃备玄纁之礼，以安车聘之。使者奉诏造康，康不得已，乃许诺。辞安车，自乘柴车，冒晨先使者发。至亭，亭长以韩征君当过，方发人牛修道桥。及见康柴车幅巾，以为田叟也，使夺其牛。康即释驾与之。有顷，使者至，知夺牛翁乃征君也。使者欲奏杀亭长。康曰“此自老子与之，亭长何罪”乃止。康因中道逃遁，以寿终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "矫慎字仲彦，扶风茂陵人也。少好黄、老，隐遁山谷，因穴为室，仰慕松、乔导引之术。与马融、苏章乡里并时，融以才博显名，章以廉直称，然皆推先于慎。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "汝南吴苍甚重之，因遗书以观其志曰：",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "仲彦足下：勤处隐约，虽乘云行泥，栖宿不同，每有西风，何尝不叹。盖闻黄、老之言，乘虚入冥，藏身远遁，亦有理国养人，施于为政。至如登山绝迹，神不著其证，人不睹其验。吾欲先生从其可者，于意何如。昔伊尹不怀道以待尧、舜之君。方今明明，四海开辟，巢、许无为箕山，夷、齐悔入首阳。足下审能骑龙弄凤，翔嬉云间者，亦非狐兔燕雀所敢谋也。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "慎不答。年七十馀，竟不肯娶。后忽归家，自言死日，及期果卒。后人有见慎于敦煌者，故前世异之，或云神仙焉。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "慎同郡马瑶，隐于汧山，以兔罝为事。所居俗化，百姓美之，号马牧先生焉。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "戴良字叔鸾，汝南慎阳人也。曾祖父遵，字子高，平帝时，为侍御史。王莽篡位，称病归乡里。家富，好给施，尚侠气，食客常三四百人。时人为之语曰“关东大豪戴子高”",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "良少诞节，母憙驴鸣，良常学之，以娱乐焉。及母卒，兄伯鸾居庐啜粥，非礼不行，良独食肉饮酒，哀至乃哭，而二人俱有毁容。或问良曰“子之居丧，礼乎”良曰“然。礼所以制情佚也。情苟不佚，何礼之论。夫食旨不甘，故致毁容之实。若味不存口，食之可也”论者不能夺之。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "良才既高达，而论议尚奇，多骇流俗。同郡谢季孝问曰“子自视天下孰可为比”良曰“我若仲尼长东鲁，大禹出西羌，独步天下，谁与为偶”",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "举孝廉，不就。再辟司空府，弥年不到，州郡迫之，乃遁辞诣府，悉将妻子，既行在道，因逃入江夏山中。优游不仕，以寿终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "初，良五女并贤，每有求姻，辄便许嫁，疏裳布被、竹笥木屐以遣之。五女能遵其训，皆有隐者之风焉。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "法真字高卿，扶风眉阝人，南郡太守雄之子也。好学而无常家，博通内外图典，为关西大儒。弟子自远方至者，陈留范冉等数百人。性恬静寡欲，不交人间事。太守请见之，真乃幅巾诣谒。太守曰“昔鲁哀公虽为不肖，而仲尼称臣。太守虚薄，欲以功曹相屈，光赞本朝，何如”真曰“以明府见待有礼，故敢自同宾末。若欲吏之，真将在北山之北，南山之南矣”太守戄然，不敢复言。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "辟公府，举贤良，皆不就。同郡田弱荐真曰“处士法真，体兼四业，学穷典奥，幽居恬泊，乐以忘忧。将蹈老氏之高踪，不为玄纁屈也。臣愿圣朝就加衮职，必能唱《清庙》之歌，致来仪之凤矣”会顺帝西巡，弱又荐之。帝虚心欲致，前后四征。真曰“吾既不能遁形远世，岂饮洗耳之水哉”遂深自隐绝，终不降屈。友人郭正称之曰“法真名可得闻，身难得而见，逃名而名我随，避名而名我追，可谓百世之师者矣”乃共刊石颂之，号曰玄德先生。年八十九，中平五年，以寿终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "汉阴老父者，不知何许人也。桓帝延熹中，幸竟陵，过云梦，临沔水，百姓莫不观者，有老父独耕不辍。尚书郎南阳张温异之，使问曰“人皆来观，老父独不辍，何也”老父笑而不对。温下道百步，自与言。老父曰“我野人耳，不达斯语。请问天下乱而立天子邪。理而立天子邪。立天子以父天下邪。役天下以奉天子邪。昔圣王宰世，茅茨采椽，而万人以宁。今子之君，劳人自纵，逸游无忌。吾为子羞之，子何忍欲人观之乎”温大惭。问其姓名，不告而去。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "陈留老父者，不知何许人也。桓帝世，党锢事起，守外黄令陈留张升去官归乡里，道逢友人，共班草而言。升曰“吾闻赵杀鸣犊，仲尼临河而反。覆巢竭渊，龙凤逝而不至。今宦竖日乱，陷害忠良，贤人君子其去朝乎。夫德之不建，人之无援，将性命之不免，奈何”因相抱而泣。老父趋而过之，植其杖，太息言曰“吁。二大夫何泣之悲也。夫龙不隐鳞，凤不藏羽，网罗高县，去将安所。虽泣何及乎”二人欲与之语，不顾而去，莫知所终。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "庞公者，南郡襄阳人也。居岘山之南，未尝入城府。夫妻相敬如宾。荆州刺史列表数延请，不能屈，乃就候之。谓曰“夫保全一身，孰若保全天下乎”庞公笑曰“鸿鹄巢于高林之上，暮而得所栖。鼋鼍穴于深渊之下，夕而得所宿。夫趣舍行止，亦人之巢穴也。且各得其栖宿而已，天下非所保也”因释耕于垄上，而妻子耘于前。表指而问曰“先生苦居畎亩而不肯官禄，后世何以遗子孙乎”庞公曰“世人皆遗之以危，今独遗之以安。虽所遗不同，未为无所遗也”表叹息而去。后遂携其妻子登鹿门山，因采药不反。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十三·逸民列传第七十三",
    "text": "赞曰：江海冥灭，山林长往。远性风疏，逸情云上。道就虚全，事违尘枉。",
    "chapter_url": "https://duguoxue.com/ershisishi/3401.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "《诗》、《书》之言女德尚矣。若夫贤妃助国君之政，哲妇隆家人之道，高士弘清淳之风，贞女亮明白之节，则其徽美未殊也，而世典咸漏焉。故自中兴以后，综其成事，述为《列女篇》。如马、邓、梁后，别见前纪。梁嫕、李姬，各附家传。若斯之类，并不兼书。余但搜次才行尤高秀者，不必专在一操而已。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "勃海鲍宣妻者，桓氏之女也，字少君。宣尝就少君父学，父奇其清苦，故以女妻之，装送资贿甚盛。宣不悦，谓妻曰“少君生富骄，习美饰，而吾实贫贱，不敢当礼”妻曰“大人以先生修德守约，故使贱妾侍执巾栉。即奉承君子，唯命是从”宣笑曰“能如是，是吾志也”妻乃悉归侍御服饰，更着短布裳，与宣共挽鹿车归乡里。拜姑礼毕，提瓮出汲，修行妇道，乡邦称之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "宣，哀帝时官至司隶校尉。子永，中兴初为鲁郡太守。永子昱从容问少君曰“太夫人宁复识挽鹿车时不”对曰“先姑有言：存不忘亡，安不忘危。吾焉敢忘乎”永、昱已见前传。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "太原王霸妻者，不知何氏之女也。霸少立高节，光武时连征，不仕。霸已见《逸人传》。妻亦美志行。初，霸与同郡令狐子伯为友，后子伯为楚相，而其子为郡功曹。子伯乃令子奉书于霸，车马服从，雍容如也。霸子时方耕于野，闻宾至，投耒而归，见令狐子，沮怍不能仰视。霸目之，有愧容，客去而久卧不起。妻怪问其故，始不肯告，妻请罪，而后言曰“吾与子伯素不相若，向见其子容服甚光，举措有适，而我儿曹蓬发历齿，未知礼则，见客而有惭色。父子恩深，不觉自失耳”妻曰“君少修清节，不顾荣禄。今子伯之贵孰与君之高。奈何忘宿志而惭儿女子乎”霸屈起而笑曰“有是哉”遂共终身隐遁。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "广汉姜诗妻者，同郡庞盛之女也。诗事母至孝，妻奉顺尤笃。母好饮江水，水去舍六七里，妻常溯流而汲。后值风，不时得还，母渴，诗责而遣之。妻乃寄止邻舍，昼夜纺绩，市珍羞，使邻母以意自遗其姑。如是者久之，姑怪问邻母，邻母具对。姑感惭呼还，恩养愈谨。其子后因远汲溺死，妻恐姑哀伤，不敢言，而托以行学不在。姑嗜鱼鲙，又不能独食，夫妇常力作供鲙，呼邻母共之。舍侧忽有涌泉，味如江水，每旦辄出双鲤鱼，常以供二母之膳。赤眉散贼经诗里，弛兵而过，曰“惊大孝必触鬼神”时岁荒，贼乃遗诗米肉，受而埋之，比落蒙其安全。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "永平三年，察孝廉，显宗诏曰“大孝入朝，凡诸举者一听平之”由是皆拜郎中。诗寻除江阳令，卒于官。所居治，乡人为立祀。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "沛郡周郁妻者，同郡赵孝之女也，字阿。少习仪训，闲于妇道，而郁骄淫轻躁，多行无礼。郁父伟谓阿曰“新妇贤者女，当以道匡夫。郁之不改，新妇过也”阿拜而受命，退谓左右曰“我无樊、卫二姬之行，故君以责我。我言而不用，君必谓我不奉教令，则罪在我矣。若言而见用，是为子违父而从妇，则罪在彼矣。生如此，亦何聊哉”乃自杀。莫不伤之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "扶风曹世叔妻者，同郡班彪之女也，名昭，字惠班，一名姬。博学高才。世叔早卒，有节行法度。兄固著《汉书》，其八表及《天文志》未及竟而卒，和帝诏昭就东观臧书阁踵而成之。帝数召入宫，令皇后诸贵人师事焉，号曰大家。每有贡献异物，辄诏大家作赋颂。及邓太后临朝，与闻政事。以出入之勤，特封子成关内侯，官至齐相。时《汉书》始出，多未能通者，同郡马融伏于阁下，从昭受读，后又诏融兄续继昭成之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "永初中，太后兄大将军邓骘以母忧，上书乞身，太后不欲许，以问昭。昭因上疏曰：",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "伏惟皇太后陛下，躬盛德之美，隆唐、虞之政，辟四门而开四聪，采狂夫之瞽言，纳刍荛之谋虑。妾昭得以愚朽，身当盛明，敢不披露肝胆，以效万一。妾闻谦让之风，德莫大焉，故典坟述美，神祇降福。昔夷、齐去国，天下服其廉高。太伯违邠，孔子称为三让。所以光昭令德，扬名于后世者也。《论语》曰“能以礼让为国，于从政乎何有”由是言之，推让之诚，其致远矣。今四舅深执忠孝，引身自退，而以方垂未静，拒而不许。如后有毫毛加于今日，诚恐推让之名不可再得。缘见逮及，故敢昧死竭其愚情。自知言不足采，以示虫蚁之赤心。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "太后从而许之。于是骘等各还里第焉。作《女诫》七篇，有助内训。其辞曰：",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "鄙人愚暗，受性不敏，蒙先君之馀宠，赖母师之典训。年十有四，执箕帚于曹氏，于今四十馀载矣。战战兢兢，常惧绌辱，以增父母之羞，以益中外之累。夙夜劬心，勤不告劳，而今而后，乃知免耳。吾性疏顽，教道无素，恒恐子谷负辱清朝。圣恩横加，猥赐金紫，实非鄙人庶几所望也。男能自谋矣，吾不复以为忧也。但伤诸女方当适人，而不渐训诲，不闻妇礼，惧失容它门，取耻宗族。吾今疾在沈滞，性命无常，念汝曹如此，每用惆怅。间作《女诫》七章，愿诸女各写一通，庶有补益，裨助汝身。去矣，其勖勉之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "卑弱第一。古者生女三日，卧之床下，弄之瓦砖，而斋告焉。卧之床下，明其卑弱，主下人也。弄之瓦砖，明其习劳，主执勤也。斋告先君，明当主继祭祀也。三者盖女人之常道，礼法之典教矣。谦让恭敬，先人后己，有善莫名，有恶莫辞，忍辱含垢，常若畏惧，是谓卑弱下人也。晚寝早作，勿惮夙夜，执务私事，不辞剧易，所作必成，手迹整理，是谓执勤也。正色端操，以事夫主，清静自守，无好戏笑，洁齐酒食，以供祖宗，是谓继祭祀也。三者苟备，而患名称之不闻，黜辱之在身，未之见也。三者苟失之，何名称之可闻，黜辱之可远哉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "夫妇第二。夫妇之道，参配阴阳，通达神明，信天地之弘义，人伦之大节也。是以《礼》贵男女之际，《诗》著《关雎》之义。由斯言之，不可不重也。夫不贤，则无以御妇。妇不贤，则无以事夫。夫不御妇，则威仪废缺。妇不事夫，则义理堕阙。方斯二事，其用一也。察今之君子，徒知妻妇之不可不御，威仪之不可不整，故训其男，检以书传。殊不知夫主之不可不事，礼义之不可不存也。但教男而不教女，不亦蔽于彼此之数乎。《礼》，八岁始教之书，十五而至于学矣。独不可依此以为则哉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "敬慎第三。阴阳殊性，男女异行。阳以刚为德，阴以柔为用，男以强为贵，女以弱为美。故鄙谚有云“生男如狼，犹恐其尫。生女如鼠，犹恐其虎”然则修身莫若敬，避强莫若顺。故曰敬顺之道，妇人之大礼也。夫敬非它，持久之谓也。夫顺非它，宽裕之谓也。持久者，知止足也。宽裕者，尚恭下也。夫妇之好，终身不离。房室周旋，遂生媟黩。媟黩既生，语言过矣。语言既过，纵恣必作。纵恣既作，则侮夫之心生矣。此由于不知止足者也。夫事有曲直，言有是非。直者不能不争，曲者不能不讼。讼争既施，则有忿怒之事矣。此由于不尚恭下者也。侮夫不节，谴呵从之。忿怒不止，楚挞从之。夫为夫妇者，义以和亲，恩以好合，楚挞既行，何义之存。谴呵既宣，何恩之有。恩义俱废，夫妇离矣。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "妇行第四。女有四行，一曰妇德，二曰妇言，三曰妇容，四曰妇功。夫云妇德，不必才明绝异也。妇言，不必辩口利辞也。妇容，不必颜色美丽也。妇功，不必工巧过人也。清闲贞静，守节整齐，行己有耻，动静有法，是谓妇德。择辞而说，不道恶语，时然后言，不厌于人，是谓妇言。盥浣尘秽，服饰鲜洁，沐浴以时，身不垢辱，是谓妇容。专心纺绩，不好戏笑，洁齐酒食，以奉宾客，是谓妇功。此四者，女人之大德，而不可乏之者也。然为之甚易，唯在存心耳。古人有言“仁远乎哉。我欲仁，而仁斯至矣”此之谓也。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "专心第五。《礼》，夫有再娶之义，妇无二适之文，故曰夫者天也。天固不可逃，夫固不可离也。行违神祇，天则罚之。礼义有愆，夫则薄之。故《女宪》曰“得意一人，是谓永毕。失意一人，是谓永讫”由斯言之，夫不可不求其心。然所求者，亦非谓佞媚苟亲也，固莫若专心正色。礼义居洁，耳无涂听，目无邪视，出无冶容，入无废饰，无聚会群辈，无看视门户，此则谓专心正色矣。若夫动静轻脱，视听陕输，入则乱发坏形，出则窈窕作态，说所不当道，观所不当视，此谓不能专心正色矣。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "曲从第六。夫“得意一人，是谓永华。失意一人，是谓永讫”，欲人定志专心之言也。舅姑之心，岂当可失哉。物有以恩自离者，亦有以义自破者也。夫虽云爱，舅姑云非，此所谓以义自破者也。然则舅姑之心奈何。固莫尚于曲从矣。姑云不尔而是，固宜从令。姑云尔而非，犹宜顺命。勿得违戾是非，争分曲直。此则所谓曲从矣。故《女宪》曰“妇如影响，焉不可赏”",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "和叔妹第七。妇人之得意于夫主，由舅姑之爱已也。舅姑之爱已，由叔妹之誉已也。由此言之，我臧否誉毁，一由叔妹，叔妹之心，复不可失也。皆莫知叔妹之不可失，而不能和之以求亲，其蔽也哉。自非圣人，鲜能无过。故颜子贵于能改，仲尼嘉其不贰，而况妇人者也。虽以贤女之行，聪哲之性，其能备乎。是故室人和则谤掩，外内离则恶扬。此必然之势也。《易》曰“二人同心，其利断金。同心之言，其臭如兰”此之谓也。夫嫂妹者，体敌而尊，恩疏而义亲。若淑媛谦顺之人，则能依义以笃好，崇恩以结援，使徽美显章，而瑕过隐塞，舅姑矜善，而夫主嘉美，声誉曜于邑邻，休光延于父母。若夫蠢愚之人，于嫂则托名以自高，于妹则因宠以骄盈。骄盈既施，何和之有。恩义既乖，何誉之臻。是以美隐而过宣，姑忿而夫愠，毁訾布于中外，耻辱集于厥身，进增父母之羞，退益君子之累。斯乃荣辱之本，而显否之基也。可不慎哉。然则求叔妹之心，固莫尚于谦顺矣。谦则德之柄，顺则妇之行。凡斯二者，足以和矣。《诗》云“在彼无恶，在此无射”其斯之谓也。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "马融善之，令妻女习焉。昭女妹曹丰生，亦有才惠，为书以难之，辞有可观。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "昭年七十馀卒，皇太后素服举哀，使者监护丧事。所著赋、颂、铭、诔、问、注、哀辞、书、论、上疏、遗令，凡十六篇。子妇丁氏为撰集之，又作《大家赞》焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "河南乐羊子之妻者，不知何氏之女也。羊子尝行路，得遗金一饼，还以与妻，妻曰“妾闻志士不饮盗泉之水，廉者不受嗟来之食，况拾遗求利，以污其行乎”羊子大惭，乃捐金于野，而远寻师学。一年来归，妻跪问其故。羊子曰“久行怀思，无它异也”妻乃引刀趋机而言曰“此织生自蚕茧，成于机杼，一丝而累，以至于寸，累寸不己，遂成丈匹。今若断斯织也，则捐失成功，稽废时日。夫子积学，当日知其所亡，以就懿德。若中道而归，何异断斯织乎”羊子感其言，复还终业，遂七年不反。妻常躬勤养姑，又远馈羊子。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "尝有它舍鸡谬入园中，姑盗杀而食之，妻对鸡不餐而泣。姑怪问其故。妻曰“自伤居贫，使食有它肉”姑竟弃之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "后盗欲有犯妻者，乃先劫其姑。妻闻，操刀而出。盗人曰“释汝刀从我者可全，不从我者，则杀汝姑”妻仰天而叹，举刀刎颈而死。盗亦不杀其姑。太守闻之，即捕杀贼盗，而赐妻缣帛，以礼葬之，号曰“贞义”。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "汉中程文矩妻者，同郡李法之姊也，字穆姜。有二男，而前妻四子。文矩为安众令，丧于官。四子以母非所生，憎毁日积，而穆姜慈爱温仁，抚字益隆，衣食资供，皆兼倍所生。或谓母曰“四子不孝甚矣，何不别居以远之”对曰“吾方以义相导，使其自迁善也”及前妻长子兴遇疾困笃，母恻隐自然，亲调药膳，恩情笃密。兴疾久乃瘳，于是呼三弟谓曰“继母慈仁，出自天受。吾兄弟不识恩养，禽兽其心。虽母道益隆，我曹过恶亦已深矣”遂将三弟诣南郑狱，陈母之德，状己之过，乞就刑辟。县言之于郡，郡守表异其母，蠲除家徭，遣散四子，许以修革。自后训导愈明，并为良士。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "穆姜年八十馀卒。临终敕诸子曰“吾弟伯度，智达士也。所论薄葬，其义至矣。又临亡遗令，贤圣法也。令汝曹遵承，勿与俗同，增吾之累”诸子奉行焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "孝女曹娥者，会稽上虞人也。父盱，能弦歌，为巫祝。汉安二年五月五日，于县江溯涛婆娑迎神，溺死，不得尸骸。娥年十四，乃沿江号哭，昼夜不绝声，旬有七日，遂投江而死。至元嘉元年，县长度尚改葬娥于江南道傍，为立碑焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "吴许升妻者，吕氏之女也，字荣。升少为博徒，不理操行，荣尝躬勤家业，以奉养其姑。数劝升修学，每有不善，辄流涕进规。荣父积忿疾升，乃呼荣欲改嫁之。荣叹曰“命之所遭，义无离贰”终不肯归。升感激自厉，乃寻师远学，遂以成名。寻被本州辟命，行至寿春，道为盗所害。刺史尹耀捕盗得之。荣迎丧于路，闻而诣州，请甘心仇人。耀听之。荣乃手断其头，以祭升灵。后郡遭寇贼，贼欲犯之，荣逾垣走，贼拔刀追之。贼曰“从我则生，不从我则死”荣曰“义不以身受辱寇虏也”遂杀之。是日疾风暴雨，雷电晦冥，贼惶惧叩头谢罪，乃殡葬之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "汝南袁隗妻者，扶风马融之女也，字伦。隗已见前传。伦少有才辩。融家世丰豪，装遣甚盛。及初成礼，隗问之曰“妇奉箕帚而已，何乃过珍丽乎”对曰“慈亲垂爱，不敢逆命。君若欲慕鲍宣、梁鸿之高者，妾亦请从少君、孟光之事矣”隗又曰“弟先兄举，世以为笑。今处姊未适，先行可乎”对曰“妾姊高行殊邈，未遭良匹，不似鄙薄，苟然而已”又问曰“南郡君学穷道奥，文为辞宗，而所在之职，辄以货财为损，何邪”对曰“孔子大圣，不免武叔之毁。子路至贤，犹有伯寮之诉。家君获此，固其宜耳”隗默然不能屈，帐外听者为惭。隗既宠贵当时，伦亦有名于世。年六十馀卒。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "伦妹芝，亦有才义。少丧亲长而追感，乃作《申情赋》云。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "酒泉庞淯母者，赵氏之女也，字娥。父为同县人所杀，而娥兄弟三人，时俱病物故，仇乃喜而自贺，以为莫己报也。娥阴怀感愤，乃潜备刀兵，常帷车以候仇家。十馀年不能得。后遇于都亭，刺杀之。因诣县自首。曰“父仇已报，请就刑戮”禄福长尹嘉义之，解印绶欲与俱亡。娥不肯去。曰“怨塞身死，妾之明分。结罪理狱，君之常理。何敢苟生，以枉公法”后遇赦得免。州郡表其闾。太常张奂嘉叹，以束帛礼之。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "沛刘长卿妻者，同郡桓鸾之女也。鸾已见前传。生一男五岁而长卿卒，妻防远嫌疑，不肯归宁。儿年十五，晚又夭殁。妻虑不免，乃豫刑其耳以自誓。宗妇相与愍之，共谓曰“若家殊无它意。假令有之，犹可因姑姊妹以表其诚，何贵义轻身之甚哉”对曰“昔我先君五更，学为儒宗，尊为帝师。五更已来，历代不替，男以忠孝显，女以贞顺称。《诗》云：无忝尔祖，聿修厥德。是以豫自刑剪，以明我情”沛相王吉上奏高行，显其门闾，号曰“行义桓釐”，县邑有祀必膰焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "安定皇甫规妻者，不知何氏女也。规初丧室家，后更娶之。妻善属文，能草书，时为规答书记，众人怪其工。及规卒时，妻年犹盛而容色美。后董卓为相国，承其名，娉以軿辎百乘，马二十匹，奴婢钱帛充路。妻乃轻服诣卓门，跪自陈清，辞甚酸怆。卓使傅奴侍者悉拔刀围之，而谓曰“孤之威教，欲令四海风靡，何有不行于一妇人乎”妻知不免，乃立骂卓曰“君羌胡之种，毒害天下，犹未足邪。妾之先人，清听奕世。皇甫氏文武上才，为汉忠臣。君亲非其趣使走吏乎。敢欲行非礼于尔君夫人邪”卓乃引车庭中，以其头县轭，鞭扑交下。妻谓持杖者曰“何不重乎。速尽为惠”遂死车下。后人图画，号曰“礼宗”云。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "南阳阴瑜妻者，颍川荀爽之女也，名采，字女荀。聪敏有才艺。年十七，适阴氏。十九产一女，而瑜卒。采时尚丰少，常虑为家所逼，自防御甚固。后同郡郭奕丧妻，爽以采许之，因诈称病笃，召采。既不得已而归，怀刃自誓。爽令傅婢执夺其刃，扶抱载之，犹忧致愤激，敕卫甚严。女既到郭氏，乃伪为欢悦之色，谓左右曰“我本立志与阴氏同穴，而不免逼迫，遂至于此，素情不遂，奈何”乃命使建四灯，盛装饰，请奕入相见，共谈，言辞不辍。奕敬惮之，遂不敢逼，至曙而出。采因敕令左右办浴。既入室而掩户，权令侍人避之，以粉书扉上曰“尸还阴”“阴”字未及成，惧有来者，遂以衣带自缢。左右玩之不为意，比视，已绝，时人伤焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "犍为盛道妻者，同郡赵氏之女也，字媛姜。建安五年，益部乱，道聚众起兵，事败，夫妻执系，当死。媛姜夜中告道曰“法有常刑，必无生望。君可速潜逃，建立门户，妾自留狱，代君塞咎”道依违未从。媛姜便解道桎梏，为赍粮货。子翔时年五岁，使道携持而走。媛姜代道持夜，应对不失。度道已远，乃以实告吏，应时见杀。道父子会赦得归。道感其义，终身不娶焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "孝女叔先雄者，犍为人也。父泥和，永建初为县功曹。县长遣泥和拜檄谒巴郡太守，乘船墯湍水物故，尸丧不归。雄感念怨痛，号泣昼夜，心不图存，常有自沉之计。所生男女二人，并数岁，雄乃各作囊，盛珠环以系儿，数为诀别之辞。家人每防闲之，经百许日后稍懈，雄因乘小船，于父墯处恸哭，遂自投水死。弟贤，其夕梦雄告之“却后六日，当共父同出”至期伺之，果与父相持，浮于江上。郡县表言，为雄立碑，图象其形焉。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "陈留董祀妻者，同郡察邕之女也，名琰，字文姬。博学有才辩，又妙于音律。适河东卫仲道。夫亡无子，归宁于家。兴平中，天下丧乱，文姬为胡骑所获，没于南匈奴左贤王，在胡中十二年，生二子。曹操素与邕善，痛其无嗣，乃遣使者以金璧赎之，而重嫁于祀。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "祀为屯田都尉，犯法当死，文姬诣曹操请之。时公卿名士及远方使驿坐者满堂，操谓宾客曰“蔡伯喈之女在外，今为诸君见之”及文姬进，蓬首徒行，叩头请罪，音辞清辩，旨甚酸哀，众皆为改容。操曰“诚实相矜，然文状已去，奈何”文姬曰“明公厩马万匹，虎士成林，何惜疾足一骑，而不济垂死之命乎”操感其言，乃追原祀罪。时且寒，赐以头巾履袜。操因问曰“闻夫人家先多坟籍，犹能忆识之不”文姬曰“昔亡父赐书四千许卷，流离涂炭，罔有存者。今所诵忆，裁四百馀篇耳”操曰“今当使十吏就夫人写之”文姬曰“妾闻男女之别，礼不亲授。乞给纸笔，真草唯命”于是缮书送之，文无遗误。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "后感伤乱离，追怀悲愤，作诗二章。其辞曰：",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "汉季失权柄，董卓乱天常。志欲图篡弑，先害诸贤良。逼迫迁旧邦，拥主以自强。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边县男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得今屯聚。或有骨肉俱，欲言不敢语。失意机微间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐，欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里，邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。“人言母当去，岂复有还时。阿母常仁恻，今何更不慈。我尚未成人，奈何不顾思”见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆歔欷，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城郭为山林，庭宇生荆艾。白骨不知谁，从横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖厉。流离成鄙贱，常恐复捐废。人生几何时，怀忧终年岁。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "其二章曰：",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "嗟薄祐兮遭世患，宗族殄兮门户单。身执略兮入西关，历险阻兮之羌蛮。山谷眇兮路曼曼，眷东顾兮但悲叹。冥当寝兮不能安，饑当食兮不能餐，常流涕兮{此目}不干，薄志节兮念死难，虽苟活兮无形颜。惟彼方兮远阳精，阴气凝兮雪夏零。沙漠壅兮尘冥冥，有草木兮春不荣。人似禽兮食臭腥，言兜离兮状窈停。岁聿幕兮时迈征，夜悠长兮禁门扃。不能寐兮起屏菅，登胡殿兮临广庭。玄云合兮翳月星，北风厉兮肃泠泠。胡笳动兮边马鸣，孤雁归兮声嘤嘤。乐人兴兮弹琴筝，音相和兮悲且清。心吐思兮匈愤盈，欲舒气兮恐彼惊，含哀咽兮涕沾颈。家既迎兮当归宁，临长路兮捐所生。儿呼母兮号失声，我掩耳兮不忍听。追持我兮走茕茕，顿复起兮毁颜形。还顾之兮破人情，心怛绝兮死复生。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十四·列女传第七十四",
    "text": "赞曰：端操有踪，幽闲有容。区明风烈，昭我管彤。",
    "chapter_url": "https://duguoxue.com/ershisishi/3402.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "《王制》云“东方曰夷”夷者，柢也，言仁而好生，万物柢地而出。故天性柔顺，易以道御，至有君子、不死之国焉。夷有九种，曰畎夷、于夷、方夷、黄夷、白夷、赤夷、玄夷、风夷、阳夷。故孔子欲居九夷也。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "昔尧命羲仲宅嵎夷，曰旸谷，盖日之所出也。夏后氏太康失德，夷人始畔。自少康已后，世服王化，遂宾于王门，献其乐舞。桀为暴虐，诸夷内侵，殷汤革命，伐而定之。至于仲丁，蓝夷作寇。自是或服或畔，三百馀年。武乙衰敝，东夷浸盛，遂分迁淮、岱，渐居中土。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "及武王灭纣，肃慎来献石砮、楛矢。管、蔡畔周，乃招诱夷狄，周公征之，遂定东夷。康王之时，肃慎复至。后徐夷僭号，乃率九夷以伐宗周，西至河上。穆王畏其方炽，乃分东方诸侯，命徐偃王主之。偃王处潢池东，地方五百里，行仁义，陆地而朝者三十有六国。穆王后得骥騄之乘，乃使造父御以告楚，令伐徐，一日而至。于是楚文王大举兵而灭之。偃王仁而无权，不忍斗其人，故致于败。乃北走彭城武原县东山下，百姓随之者以万数，因名其山为徐山。厉王无道，淮夷入寇，王命虢仲征之，不克，宣王复命召分伐而平之。及幽王淫乱，四夷交侵，至齐桓修霸，攘而却焉。及楚灵会申，亦来豫盟。后越迁琅邪，与共征战，遂陵暴诸夏，侵灭小邦。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "秦并六国，其淮、泗夷皆散为民户。陈涉起兵，天下崩溃，燕人卫满避地朝鲜，因王其国。百有馀岁，武帝灭之，于是东夷始通上京。王莽篡位，貊人寇边。建武之初，复来朝贡。时辽东太守祭肜威詟北方，声行海表，于是濊、貊、倭、韩，万里朝献，故章、和已后，使聘流通。逮永初多难，始入寇钞。桓、灵失政，渐滋曼焉。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "自中兴之后，四夷来宾，虽时有乖畔，而使驿不绝，故国俗风土，可得略记。东夷率皆土著，憙饮酒歌舞，或寇弁衣锦，器用俎豆。所谓中国失礼，求之四夷者也。几蛮、夷、戎、狄总名四夷者，犹公、侯、伯、子、男皆号诸侯云。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "夫馀国，在玄菟北千里。南与高句骊，东与挹娄，西与鲜卑接，北有弱水。地方二千里，本濊地也。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "初，北夷索离国王出行，其待儿于后{任女}身，王还，欲杀之。侍儿曰“前见天上有气，大如鸡子，来降我，因以有身”王囚之，后遂生男。王令置于豕牢，豕以口气嘘之，不死。复徙于马兰，马亦如之。王以为神，乃听母收养，名曰东明。东明长而善射，王忌其猛，复欲杀之。东明奔走，南至掩氵歋，以弓击水，鱼鳖皆聚浮水上，东明乘之得度，因至夫馀而王之焉。于东夷之域，最为平敞，土宜五谷。出名马、赤玉、貂豽，大珠如酸枣。以员栅为城，有宫室、仓库、牢狱。其人粗大强勇而谨厚，不为寇钞。以弓矢刀矛为兵。以六畜名官，有马加、牛加、狗加，其邑落皆主属诸加，食饮用俎豆，会同拜爵洗爵，揖让升降。以腊月祭天，大会连日，饮食歌舞，名曰“迎鼓”。是时断刑狱，解囚徒。有军事亦祭天，杀牛，以蹄占其吉凶。行人无昼夜，好歌吟，音声不绝。其俗用刑严急，被诛者皆没其家人为奴婢。盗一责十二。男女淫，皆杀之，尤治恶妒妇，既杀，复尸于山上。兄死妻嫂。死则有椁无棺。杀人殉葬，多者以百数。其王葬用玉匣，汉朝常豫以玉匣付玄菟郡，王死则迎取以葬焉。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "建武中，东夷诸国皆来献见。二十五年，夫馀王遣使奉贡，光武厚答报之，于是使命岁通。至安帝永初五年，夫馀王始将步骑七八千人寇抄乐浪，杀伤吏民，后复归附。永宁元年，乃遣嗣子尉仇台诣阙贡献，天子赐尉仇台印绶金彩。顺帝永和元年，其王来朝京师，帝作黄门鼓吹、角抵戏以遣之。桓帝延熹四年，遣使朝贺贡献。永康元年，王夫台将二万馀人寇玄菟，玄菟太守公孙域击破之，斩首千馀级。至灵帝熹平三年，复奉章贡献。夫馀本属玄菟，献帝时，其王求属辽东云。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "挹娄，古肃慎之国也。在夫馀东北千馀里，东滨大海，南与北沃沮接，不知其北所极。土地多山险。人形似夫馀，而言语各异。有五谷、麻布，出赤玉、好貂。无君长，其邑落各有大人。处于山林之间，土气极寒，常为穴居，以深为贵，大家至接九梯。好养豕，食其肉，衣其皮。冬以豕膏涂身，厚数分，以御风寒。夏则裸袒，以尺布蔽其前后。其人臭秽不洁，作厕于中，圜之而居。自汉兴以后，臣属夫馀。种众虽少，而多勇力，处山险，又善射，发能入人目。弓长四尺，力如弩。矢用楛，长一尺八寸，青石为镞，镞皆施毒，中人即死。便乘船，好寇盗，邻国畏患，而卒不能服。东夷夫馀饮食类皆用俎豆，唯挹娄独无，法俗最无纲纪者也。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "高句骊，在辽东之东千里，南与朝鲜、濊貊，东与沃沮，北与夫馀接。地方二千里，多大山深谷，人随而为居。少田业，力作不足以自资，故其俗节于饮食，而好修宫室。东夷相传以为夫馀别种，故言语法则多同，而跪拜曳一脚，行步皆走。凡有五族，有消奴部、绝奴部、顺奴部、灌奴部、桂娄部。本消奴部为王，稍微弱，后桂娄部代之。其置官，有相加、对卢、沛者、古邹大加、主簿、优台、使者、帛衣先人。武帝灭朝鲜，以高句骊为县，使属玄菟，赐鼓吹伎人。其俗淫，皆洁净自熹，暮夜辄男女群聚为倡乐。好祠鬼神、社稷、零星，以十月祭天大会，名曰“东盟”。其国东有大穴，号禭神，亦以十月迎而祭之。其公会衣服皆锦绣，金银以自饰。大加、主簿皆著帻，如冠帻而无后。其小加著折风，形如弁。无牢狱，有罪，诸加评议便杀之，没入妻子为奴婢。其昏姻皆就妇家，生子长大，然后将还，便稍营送终之具。金银财币尽于厚葬，积石为封，亦种松柏。其人性凶急，有气力，习战斗，好寇钞，沃沮、东濊皆属焉。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "句骊一名貊，有别种，依小水为居，因名曰小水貊。出好弓，所谓“貊弓”是也。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "王莽初，发句骊兵以伐匈奴，其人不欲行，强迫遣之，皆亡出塞为寇盗。辽西大尹田谭追击，战死。莽令其将严尤击之，诱句骊侯驺入塞，斩之，传首长安。莽大说，更名高句骊王为下句骊侯，于是貊人寇边愈甚。建武八年，高句骊遣使朝贡，光武复其王号。二十三年冬，句骊蚕支落大加戴升等万馀口诣乐浪内属。二十五年春，句骊寇右北平、渔阳、上谷、太原，而辽东太守祭肜以恩信招之，皆复款塞。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "后句骊王宫生而开目能视，国人怀之，及长勇壮，数犯边境。和帝元兴元年春，复入辽东，寇略六县，太守耿夔击破之，斩其渠帅。安帝永初五年，宫遣使贡献，求属玄菟。元初五年，复与濊貊寇玄菟，攻华丽城。建光元年春，幽州刺史冯焕、玄菟太守姚光、辽东太守蔡讽等，将兵出塞击之，捕斩濊貊渠帅，获兵马财物。宫乃遣嗣子遂成将二千馀人逆光等，遣使诈降。光等信之，遂成因据险厄以遮大军，而潜遣三千人攻玄菟、辽东，焚城郭，杀伤二千馀人。于是发广阳、渔阳、右北平、涿郡属国三千馀骑同救之，而貊人已去。夏，复与辽东鲜卑八千馀人攻辽队，杀略吏人。蔡讽等追击于新昌，战殁，功曹耿耗、兵曹掾龙端、兵马掾公孙酺以身扞讽，俱殁于阵，死者百馀人。秋，宫遂率马韩、濊貊数千骑围玄菟。夫馀王遣子尉仇台将二万馀人，与州郡并力讨破之。斩首五百馀级。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "是岁宫死，子遂成立。姚光上言欲因其丧发兵击之，议者皆以为可许。尚书陈忠曰“宫前桀黠，光不能讨，死而击之，非义也。宜遣吊问，因责让前罪，赦不加诛，取其后善”安帝从之。明年，遂成还汉生口，诣玄菟降。诏曰“遂成等桀逆无状，当斩断菹醢，以示百姓，幸会赦令，乞罪请降。鲜卑、濊貊连年寇钞，驱略小民，动以千数，而裁送数十百人，非向化之心也。自今已后，不与县官战斗而自以亲附送生口者，皆与赎直，缣人四十匹，小口半之”",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "遂成死，子伯固立。其后濊貊率服，东垂少事。顺帝阳嘉元年，置玄菟郡屯田六部。质、桓之间，复犯辽东西安平，杀带方令，掠得乐浪太守妻子。建宁二年，玄菟太守耿临讨之，斩首数百级，伯固降服，乞属玄菟云。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "东沃沮在高句骊盖马大山之东，东滨大海，北与挹娄、夫馀，南与濊貊接。其地东西夹，南北长，可折方千里。土肥美，背山向海，宜五谷，善田种，有邑落长帅。人性质直强勇，便持矛步战。言语、食饮、居处，衣服，有似句骊。其葬，作大木椁，长十馀丈，开一头为户，新死者先假埋之，令皮肉尽，乃取骨置椁中。家人皆共一椁，刻木如生，随死者为数焉。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "武帝灭朝鲜，以沃沮地为玄菟郡。后为夷貊所侵，徙郡于高句骊西北，更以沃沮为县，属乐浪东部都尉。至光武罢都尉官，后皆以封其渠帅，为沃沮侯。其土迫小，介于大国之间，遂臣属句骊。句骊复置其中大人为使者，以相监领，责其租税，貂、布、鱼、盐、海中食物，发美女为婢妾焉。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "又有北沃沮，一名置沟娄，去南沃沮八百馀里。其俗皆与南同。界南接挹娄。挹娄人喜乘船寇抄，北沃沮畏之，每夏辄臧于岩穴，至冬船道不通，乃下居邑落。其耆者言，尝于海中得一布衣，其形如中人衣，而两袖长三丈。又于岸际见一人乘破船，顶中复有面，与语不通，不食而死。又说海中有女国，无男人。或传其国有神井，窥之辄生子云。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "濊北与高句骊、沃沮，南与辰韩接，东穷大海，西至乐浪。濊及沃沮、句骊，本皆朝鲜之地也。昔武王封箕子于朝鲜，箕子教以礼义田蚕，又制八条之教。其人终不相益，无门户之闭。妇人贞信。饮食以笾豆。其后四十馀世，至朝鲜侯准自称王。汉初大乱，燕、齐、赵人往避地者数万口，而燕人卫满击破准，而自王朝鲜，传国至孙右渠。元朔元年，濊君南闾等畔右渠，率二十八万口诣辽东内属，武帝以其地为苍海郡，数年乃罢。至元封三年，灭朝鲜，分置乐浪、临屯、玄菟、真番四郡。至昭帝始元五年，罢临屯、真番，以并乐浪、玄菟。玄菟复徙居句骊。自单单大领已东，沃沮、濊貊悉属乐浪。后以境土广远，复分领东七县，置乐浪东部都尉。自内属已后，风俗稍薄，法禁亦浸多，至有六十馀条。建武六年，省都尉官，遂弃领东地，悉封其渠帅为县侯，皆岁时朝贺。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "无大君长，其官有侯、邑君、三老。耆旧自谓与句骊同种，言语法俗大抵相类。其人性愚悫，少嗜欲，不请丐。男女皆衣曲领。其俗重山川，山川各有部界，不得妄相干涉。同姓不昏。多所忌讳，疾病死亡，辄捐弃旧宅，更造新居。知种麻，养蚕，作绵布。晓候星宿，豫知年岁丰约。常用十月祭天，昼夜饮酒歌舞，名之为“舞天”。又祠虎以为神。邑落有相侵犯者，辄相罚，责生口牛马，名之为“责祸”。杀人者偿死。少寇盗。能步战，作矛长三丈，或数人共持之。乐浪檀弓出其地。又多文豹，有果下马，海出班鱼，使来皆献之。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "韩有三种：一曰马韩、二曰辰韩、三曰弁辰。马韩在西，有五十四国，其北与乐浪，南与倭接，辰韩在东，十有二国，其北与濊貊接。弁辰在辰韩之南，亦十有二国，其南亦与倭接。凡七十八国，伯济是其一国焉。大者万馀户，小者数千家，各在山海间，地合方四千馀里，东西以海为限，皆古之辰国也。马韩最大，共立其种为辰王，都目支国，尽王三韩之地。其诸国王先皆是马韩种人焉。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "马韩人知田蚕，作绵布。出大栗如梨。有长尾鸡，尾长五尺。邑落杂居，亦无城郭。作土室，形如冢，开户在上。不知跪拜。无长幼男女之别。不贵金宝锦罽，不知骑乘牛马，唯重璎珠，以缀衣为饰，及县颈垂耳。大率皆魁头露纟介，布袍草履。其人壮勇，少年有筑室作力者，辄以绳贯脊皮，缒以大木，欢呼为健。常以五月田竟祭鬼神，昼夜酒会，群聚歌舞，舞辄数十人相随，蹋地为节。十月农功毕，亦复如之。诸国邑各以一人主祭天神，号为“天君”。又立苏涂，建大木以县铃鼓，事鬼神。其南界近倭，亦有文身者。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "辰韩，耆老自言秦之亡人，避苦役，适韩国，马韩割东界地与之。其名国为邦，弓为弧，贼为寇，行酒为行觞，相呼为徒，有似秦语，故或名之为秦韩。有城栅屋室。诸小别邑，各有渠帅，大者名臣智，次有俭侧，次有樊秖，次有杀奚，次有邑借。土地肥美，宜五谷。知蚕桑，作缣布。乘驾牛马。嫁娶以礼。行者让路。国出铁，濊、倭、马韩并从市之。凡诸贸易，皆以铁为货。俗喜歌舞、饮酒、鼓瑟。儿生欲令其头扁，皆押之以石。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "弁辰与辰韩杂居，城郭衣服皆同，语言风俗有异。其人形皆长大，美发，衣服洁清。而刑法严峻。其国近倭，故颇有文身者。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "初，朝鲜王准为卫满所破，乃将其馀众数千人走入海，攻马韩，破之，自立为韩王。准后灭绝，马韩人复自立为辰王。建武二十年，韩人廉斯人苏马諟等，诣乐浪贡献。光武封苏马諟为汉廉斯邑君，使属乐浪郡，四时朝谒。灵帝末，韩、濊并盛，郡县不能制，百姓苦乱，多流亡入韩者。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "马韩之西，海岛上有州胡国。其人短小，髡头，衣韦衣，有上无下。好养牛豕。乘船往来，货市韩中。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "倭在韩东南大海中，依山岛为居，凡百馀国。自武帝灭朝鲜，使驿通于汉者三十许国，国皆称王，世世传统。其大倭王居邪马台国。乐浪郡徼，去其国万二千里，去其西北界拘邪韩国七千馀里。其地大较在会稽东冶之东，与朱崖、儋耳相近，故其法俗多同。土宜禾稻、麻纻、蚕桑，知织绩为缣布。出白珠、青玉。其山有丹土。气温暖，冬夏生菜茹。无牛、马、虎、豹、羊、鹊。其兵有矛、楯、木弓、竹矢，或以骨为镞。男子皆黥面文身，以其文左右大小别尊卑之差。其男衣皆横幅，结束相连。女人被发屈纟介，衣如单被，贯头而着之。并以丹朱坌身，如中国之用粉也。有城栅屋室。父母兄弟异处，唯会同男女无别。饮食以手，而用笾豆。俗皆徒跣，以蹲踞为恭敬。人性嗜酒。多寿考，至百馀岁者甚众。国多女子，大人皆有四五妻，其馀或两或三。女人不淫不妒。又俗不盗窃，少争讼。犯法者没其妻子，重者灭其门族。其死停丧十馀日，家人哭泣，不进酒食，而等类就歌舞为乐。灼骨以卜，用决吉凶。行来度海，令一人不栉沐，不食肉，不近妇人，名曰“持衰”。若在涂吉利，则雇以财物。如病疾遭害，以为持衰不谨，便共杀之。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "建武中元二年，倭奴国奉贡朝贺，使人自称大夫，倭国之极南界也。光武赐以印绶。安帝永初元年，倭国王帅升等献生口百六十人，愿请见。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "桓、灵间，倭国大乱，更相攻伐，历年无主。有一女子各曰卑弥呼，年长不嫁，事鬼神道，能以妖惑众，于是共立为王。侍婢千人，少有见者，唯有男子一人给饮食，传辞语。居处宫室、楼观城栅，皆持兵守卫。法俗严峻。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "自女王国东度海千馀里，至拘奴国，虽皆倭种，而不属女王。自女王国南四千馀里，至朱儒国，人长三四尺。自朱儒东南行船一年，至裸国、黑齿国，使驿所传，极于此矣。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "会稽海外有东鳀人，分为二十馀国。又有夷洲及澶洲。传言秦始皇遣方士徐福将童男女数千人入海，求蓬莱神仙不得，徐福畏诛不敢还，遂止此洲，世世相承，有数万家。人民时至会稽市。会稽东治县人有入海行遭风，流移至澶洲者。所在绝远，不可往来。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "论曰“昔箕子违衰殷之运，避地朝鲜。始其国俗未有闻也，及施八条之约，使人知禁，遂乃邑无淫盗，门不夜扃，回顽薄之俗，就宽略之法，行数百千年，故东夷通以柔谨为风，异乎三方者也。苟政之所畅，则道义存焉。仲尼怀愤，以为九夷可居。或疑其陋。子曰“君子居之，何陋之有”亦徒有以焉尔。其后遂通接商贾，渐交上国。而燕人卫满扰杂其风，于是从而浇异焉。《老子》曰“法令滋章，盗贼多有”若箕子之省简文条而用信义，其得圣贤作法之原矣。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十五·东夷列传第七十五",
    "text": "赞曰：宅是嵎夷，曰乃旸谷。巢山潜海，厥区九族。嬴末纷乱，燕人违难。杂华浇本，遂通有汉。眇眇偏译，或从或畔。",
    "chapter_url": "https://duguoxue.com/ershisishi/3403.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "昔高辛氏有犬戎之寇，帝患其侵暴，而征伐不克。乃访募天下，有能得犬戎之将吴将军头者，购黄金千镒，邑万家，又妻以少女。时帝有畜狗，其毛五采，名曰槃瓠。下令之后，槃瓠遂衔人头造阙下，群臣怪而诊之，乃吴将军首也。帝大喜，而计槃瓠不可妻之以女，又无封爵之道，议欲有报而未知所宜。女闻之，以为帝皇下令，不可违信，因请行。帝不得已，乃以女配槃瓠。槃瓠得女，负而走入南山，止石室中。所处险绝，人迹不至。于是女解去衣裳，为仆鉴之结，着独力之衣。帝悲思之，遣使寻求，辄遇风雨震晦，使者不得进。经三年，生子一十二人，六男六女。槃瓠死后，因自相夫妻。织绩木皮，染以草实，好五色衣服。制裁皆有尾形。其母后归，以状白帝，于是使迎致诸子。衣裳班兰，语言侏离，好入山壑，不乐平旷。帝顺其意，赐以名山广泽。其后滋蔓，号曰蛮夷。外痴内黠，安土重旧。以先父有功，母帝之女，田作贾贩，无关梁符传、租税之赋。有邑君长，皆赐印绶，冠用獭皮。名渠帅曰精夫，相呼为姎徒。今长沙武陵蛮是也。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "其在唐、虞，与之要质，故曰要服。夏、商之时，渐为边患。逮于周世，党众弥盛。宣王中兴，乃命方叔南伐蛮方，诗人所谓“蛮荆来威”者也。又曰“蠢尔蛮荆，大邦为仇”明其党众繁多，是以抗敌诸夏也。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "平王东迁，蛮遂侵暴上国。晋文侯辅政，乃率蔡共侯击破之。至楚武王时，蛮与罗子共败楚师，杀其将屈瑕。庄王初立，民饑兵弱，复为所寇。楚师既振。然后乃服，自是遂属于楚。鄢陵之役，蛮与恭王合兵击晋。及吴起相悼王，南并蛮越，遂有洞庭、苍梧。秦昭王使白起伐楚，略取蛮夷，始置黔中郡。汉兴，改为武陵。岁令大人输布一匹，小口二丈，是谓賨布。虽时为寇盗，而不足为郡国患。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "光武中兴，武陵蛮夷特盛。建武二十三年，精夫相单程等据其险隘，大寇郡县。遣武威将军刘尚发南郡、长沙、武陵兵万馀人，乘船溯沅水，入武谿击之。尚轻敌入险，山深水疾，舟船不得上。蛮氏知尚粮少入远，又不晓道径，遂屯聚守险。尚食尽引还，蛮缘路徼战，尚军大败，悉为所没。二十四年，相单程等下攻临沅，遣谒者李嵩、中山太守马成击之，不能克。明年春，遣伏波将军马援、中郎将刘匡、马武、孙永等，将兵至临沅，击破之。单程等饑困乞降，会援病卒，谒者宗均听悉受降。为置吏司，群蛮遂平。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "肃宗建初元年，武陵澧中蛮陈从等反叛，入零阳蛮界。其冬，零阳蛮五里精夫为郡击破从，从等皆降。三年冬，溇中蛮覃儿健等复反，攻烧零阳、作唐、孱陵界中。明年春，发荆州七郡及汝南、颍川弛刑徒吏士五千馀人，拒守零阳，募充中五里蛮精夫不叛者四千人，击澧中贼。五年春，覃儿健等请降，不许。郡因进兵，与战于宏下，大破之，斩儿健首，馀皆弃营走还溇中，复遣乞降，乃受之。于是罢武陵屯兵，赏赐各有差。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "和帝永元四年冬，溇中、澧中蛮潭戎等反，燔烧邮亭，杀略吏民，郡兵击破降之。安帝元初二年，澧中蛮以郡县徭税失平，怀怨恨，遂结充中诸种二千馀人，攻城杀长吏。州郡募五里蛮六亭兵追击破之，皆散降。赐五里、六亭渠帅金帛各有差。明年秋，溇中、澧中蛮四千人并为盗贼。又零陵蛮羊孙、陈汤等千馀人，著赤帻，称将军，烧官寺，抄掠百姓。州郡募善蛮讨平之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "顺帝永和元年，武陵太守上书，以蛮夷率服，可比汉人，增其租赋。议者皆以为可。尚书令虞诩独奏曰“自古圣王，不臣异俗，非德不能及，威不能加，知其兽心贪婪，难率以礼。是故羁縻而绶抚之，附则受而不逆，叛则弃而不追。先帝旧典，贡税多少，所由来久矣。今猥增之，必有怨叛。计其所得，不偿所费，必有后悔”帝不从。其冬、澧中、溇中蛮果争贡布非旧约，遂杀乡吏，举种反叛。明年春，蛮二万人围充城，八千人寇夷道。遣武陵太守李进讨破之，斩首数百级，馀皆降服。进乃简选良吏，得其情和。在郡九年，梁太后临朝，下诏增进秩二千石，赐钱二十万。桓帝元嘉元年秋，武陵蛮詹山等四千馀人反叛，拘执县令，屯结深山。至永兴元年，太守应奉以恩信招诱，皆悉降散。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永寿三年十一月，长沙蛮反叛，屯益阳。至延熹三年秋，遂抄掠郡界，众至万馀人，杀伤长吏。又零陵蛮入长沙。冬，武陵蛮六千馀人寇江陵，荆州刺史刘度、谒者马睦、南郡太守李肃皆奔走。肃主簿胡爽扣马首谏曰“蛮夷见郡无儆备，故敢乘间而进。明府为国大臣，连城千里，举旄鸣鼓，应声十万，奈何委符守之重，而为逋逃之人乎”肃拔刃向爽曰“掾促去。太守今急，何叚此计”爽抱马固谏，肃遂杀爽而走。帝闻之，征肃弃市，度、睦减死一等，复爽门闾，拜家一人为郎。于是以右校令度尚为荆州刺史，讨长沙贼，平之。又遣车骑将军冯绲讨武陵蛮，并皆降散。军还，贼复寇桂阳，太守瘳析奔走。武陵蛮亦更攻其郡，太守陈奉率吏人击破之，斩首三千馀级，降者二千馀人。至灵帝中平三年，武陵蛮复叛，寇郡界，州郡击破之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "《礼记》称“南方曰蛮，雕题交阯”。其俗男女同川而浴，故曰交阯。其西有啖人国，生首子辄解而食之，谓之宜弟。味旨，则以遗其君，君喜而赏其父。取妻美，则让其兄。今乌浒人是也。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "交阯之南有越裳国。周公居摄六年，制礼作乐，天下和平，越裳以三象重译而献白雉，曰“道路悠远，山川岨深，音使不通，故重译而朝”成王以归周公。公曰“德不加焉，则君子不飨其质。政不施焉，则君子不臣其人。吾何以获此赐也”其使请曰“吾受命吾国之黄耇曰：久矣，天之无烈风雷雨，意者中国有圣人乎。有则盍往朝之。”周公乃归之于王，称先王之神致，以荐于宗庙。周德既衰，于是稍绝。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "及楚子称霸，朝贡百越。秦并天下，威服蛮夷，始开领外，置南海、桂林、象郡。汉兴，尉佗自立为南越王，传国五世。至武帝元鼎五年，遂灭之，分置九郡，交阯刺史领焉。其珠崖、儋耳二郡在海洲上，东西千里，南北五百里。其渠帅贵长耳，皆穿而缒之，垂肩三寸。武帝末，珠崖太守会稽孙幸调广幅布献之，蛮不堪役，遂攻郡杀幸。幸子豹合率善人还，复破之，自领郡事，讨击馀党，连年乃平。豹遣使封还印绶，上书言状，制诏即以豹为珠崖太守。威政大行，献命岁至。中国贪其珍赂，渐相侵侮，故率数岁一反。元帝初元三年，遂罢之。凡立郡六十五岁。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "逮王莽辅政，元始二年，日南之南黄支国来献犀牛。凡交阯所统，虽置郡县，而言语各异，重译乃通。人如禽兽，长幼无别。项髻徒跣，以布贯头而著之。后颇徙中国罪人，使杂居其间，乃稍知言语，渐见礼化。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "光武中兴，锡光为交阯，任延守九真，于是教其耕稼，制为冠履，初设媒娉，始知姻娶，建立学校，导之礼义。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "建武十二年，九真徼外蛮里张游，率种人慕化内属，封为归汉里君。明年，南越徼外蛮夷献白雉、白菟。至十六年，交阯女子徵侧及其妹徵贰反，攻郡。徵侧者，麊泠县雒将之女也。嫁为朱珪人诗索妻，甚雄勇。交阯太守苏定以法绳之，侧忿，故反。于是九真、日南、合浦蛮里皆应之，凡略六十五城，自立为王。交阯刺史及诸太守仅得自守。光武乃诏长沙、合浦、交阯具车船，修道桥，通障谿，储粮谷。十八年，遣伏波将军马援、楼船将军段志，发长沙、桂阳、零陵、苍梧兵万馀人讨之。明年夏四月，援破交阯，斩徵侧、徵贰等，馀皆降散。进击九真贼都阳等，破降之。徙其渠帅三百馀口于零陵。于是领表悉平。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "肃宗元和元年，日南徼外蛮夷究不事人邑豪献生犀、白雉。和帝永元十二年夏四月，日南、象林蛮夷二千馀人寇掠百姓，燔烧官寺，郡县发兵讨击，斩其渠帅，馀众乃降。于是置象林将兵长史，以防其患。安帝永初元年，九真徼外夜郎蛮夷举土内属，开境千八百四十里。元初二年，苍梧蛮夷反叛。明年，遂招诱郁林、合浦蛮汉数千人攻苍梧郡。邓太后遣侍御史任逴奉诏赦之，贼皆降散。延光元年，九真徼外蛮贡献内属。三年，日南徼外蛮复来内属。顺帝永建六年，日南徼外叶调王便遣使贡献，帝赐便金印紫绶。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永和二年，日南、象林徼外蛮夷区怜等数千人攻象林县，烧城寺，杀长吏。交阯刺史樊演发交阯、九真二郡兵万馀人救之。兵士惮远役，遂反，攻其府。二郡虽击破反者，而贼势转盛。会侍御史贾昌使在日南，即与州郡并力讨之，不利，遂为所攻。围岁馀而兵谷不继，帝以为忧。明年，召公卿百官及四府掾属，问其方略，皆议遣大将，发荆、杨、兖、豫四万人赴之。大将军从事中郎李固驳曰：",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "若荆、杨无事，发之可也。今二州盗贼槃结不散，武陵、南郡蛮夷未辑，长沙、桂阳数被征发，如复扰动，必更生患。其不可一也。又兖、豫之人卒被征发，远赴万里，无有还期，诏书迫促，必致叛亡。其不可二也。南州水土温暑，加有瘴气，致死亡者十必四五。其不可三也。远涉万里，士卒疲劳，比至领南，不复堪斗。其不可四也。军行三十里为程，而去日南九千馀里，三百日乃到，计人禀五升，用米六十万斛，不计将吏驴马之食，但负甲自致，费便若此。其不可五也。设军到所在，死亡必众，既不足御敌，当复更发，此为刻割心腹以补四支。其不可六也。九真、日南相去千里，发其吏民，犹尚不堪，何况乃苦四州之卒，以赴万里之艰哉。其不可七也。前中郎将尹就讨益州叛羌，益州谚曰“虏来尚可，尹来杀我”后就征还，以兵付刺史张乔。乔因其将吏，旬月之间，破殄寇虏。此发将无益之效，州郡可任之验也。宜更选有勇略仁惠任将帅者，以为刺史、太守，悉使共住交阯。今日南兵单无谷，守既不足，战又不能。可一切徙其吏民，北依交阯，事静之后，又命归本。还募蛮夷，使自相攻，转输金帛，以为其资。有能反间致头首者，许以封侯列士之赏。故并州刺史长沙祝良，性多勇决，又南阳张乔，前在益州有破虏之功，皆可任用。昔太宗就加魏尚为云中守，哀帝即拜龚舍为太山太守。宜即拜良等，便道之官。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "四府悉从固议，即拜祝良为九真太守，张乔为交阯刺史。乔至，开示慰诱，并皆降散。良到九真，单车入贼中，设方略，招以威信，降者数万人，皆为良筑起府寺。由是岭外复平。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "建康元年，日南蛮夷千馀人复攻烧县邑，遂扇动九真，与相连结。交阯刺史九江夏方开恩招诱，贼皆降服。时梁太后临朝，美方之功，迁为桂阳太守。桓帝永寿二年，居风令贪暴无度，县人朱达等及蛮夷相聚，攻杀县令，众至四五千人，进攻九真，九真太守兒式战死。诏赐钱六十万，拜子二人为郎。遣九真都尉魏朗讨破之，斩首二千级，渠帅犹屯据日南，众转强盛。延熹三年，诏复拜夏方为交阯刺史。方威惠素著，日南宿贼闻之，二万馀人相率诣方降。灵帝建宁三年，郁林太守谷永以恩信招降乌浒人十馀万内属，皆受冠带，开置七县。熹平二年冬十二月，日南徼外国重译贡献。光和元年，交阯、合浦乌浒蛮反叛，招诱九真、日南，合数万人，攻没郡县。四年，刺史朱俊击破之。六年，日南徼外国复来贡献。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "巴郡南郡蛮，本有五姓：巴氏、樊氏、瞫氏，相氏，郑氏。皆出于武落钟离山。其山有赤黑二穴，巴氏之子生于赤穴，四姓之子皆生黑穴。未有君长，俱事鬼神，乃共掷剑于石穴，约能中者，奉以为君。巴氏子务相乃独中之，众皆叹。又令各乘土船，约能浮者，当以为君。馀姓悉沉，唯务相独浮。因共立之，是为廪君。乃乘土船，从夷水至盐阳。盐水有神女，谓廪君曰“此地广大，鱼盐所出，愿留共居”廪君不许。盐神暮辄来取宿，旦即化为虫，与诸虫群飞，掩蔽日光，天地晦冥。积十馀日，廪君伺其便，因射杀之，天乃开明。廪君于是君乎夷城，四姓皆臣之。廪君死，魂魄世为白虎。巴氏以虎饮人血，遂以人祠焉。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "及秦惠王并巴中，以巴氏以蛮夷君长，世尚秦女，其民爵比不更，有罪得以爵除。其君长岁出赋二千一十六钱，三岁一出义赋千八百钱。其民户出幏布八丈二尺，鸡羽三十鍭。汉兴，南郡太守靳强请一依秦时故事。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "至建武二十三年，南郡潳山蛮雷迁等始反叛，寇掠百姓，遣武威将军刘尚将万馀人讨破之，徙其种人七千馀口置江夏界中，今沔中蛮是也。和帝永元十三年，巫蛮许圣等以郡收税不均，怀怨恨，遂屯聚反叛。明年夏，遣使者督荆州诸郡兵万馀人讨之。圣等依凭阻隘，久不破。诸军乃分道并进，或自巴郡、鱼复数路攻之，蛮乃散走，斩其渠帅。乘胜追之，大破圣等。圣等乞降，复悉徙置江夏。灵帝建宁二年，江夏蛮叛，州郡讨平之。光和三年，江夏蛮复反，与庐江贼黄穰相连结，十馀万人，攻没四县，寇患累年。庐江太守陆康讨破之，馀悉降散。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "板楯蛮夷者，秦昭襄王时，有一白虎，常从群虎数游秦、蜀、巴、汉之境，伤害千馀人。昭王乃重募国中有能杀虎者，赏邑万家，金百镒。时，有巴郡阆中夷人，能作白竹之弩，乃登楼射杀白虎。昭王嘉之，而以其夷人，不欲加封，乃刻石盟要，复夷人顷田不租，十妻不算，伤人者论，杀人者得以倓钱赎死。盟曰“秦犯夷，输黄龙一双。夷犯秦，输清酒一钟”夷人安之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "至高祖为汉王，发夷人还伐三秦。秦地既定，乃遣还巴中，复其渠帅罗、朴、督、鄂、度、夕、龚七姓，不输租赋，馀户乃岁入賨钱，口四十。世号为板楯蛮珍。阆中有渝水，其人多居水左右，天性劲勇，初为汉前锋，数陷陈。俗喜歌舞，高祖观之，曰“此武王伐纣之歌也”乃命乐人习之，所谓《巴渝舞》也。遂世世服从。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "至于中兴，郡守常率以征伐。桓帝之世，板楯数反，太守蜀郡赵温以恩信降服之。灵帝光和二年，巴郡板楯复叛，寇掠三蜀及汉中诸郡。灵帝遣御史中丞萧瑗督益州兵讨之，连年不能克。帝欲大发兵，乃问益州计吏，考以征讨方略。汉中上计程包对曰“板楯七姓，射杀白虎，立功先世，复为义人。其人勇猛，善于兵战。昔永初中，羌入汉川，郡县破坏，得板楯救之，羌死败殆尽，故号为神兵。羌人畏忌，传语种辈，勿复南行。至建和二年，羌复大入，实赖板楯连摧破之。前车骑将军冯绲，南征武陵，虽受丹阳精兵之锐，亦倚板楯以成其功。近益州郡乱，太守李颙，亦以板楯讨而平之。忠功如此，本无恶心。长吏乡亭，更赋至重，仆役箠楚，过于奴虏，亦有嫁妻卖子，或乃至自刭割。虽陈冤州郡，而牧守不为通理。阙庭悠远，不能自闻。含怨呼天，叩心穷谷。愁苦赋役，困罹酷刑。故邑落相聚，以致叛戾。非有谋主僭号，以图不轨。今但选明能牧守，自然安集，不烦征伐也”帝从其言，遣太守曹谦宣诏赦之，即皆降服。至中平五年，巴郡黄巾贼起，板楯蛮夷因此复叛，寇掠城邑，遣西园上军别部司马赵瑾讨平之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "西南夷者，在蜀郡徼外。有夜郎国，东接交阯，西有滇国，北有邛都国，各立君长。其人皆椎结左衽，邑聚而居，能耕田。其外又有巂、昆明诸落，西极同师，东北至叶榆，地方数千里。无君长，辫发，随畜迁徙无常。自巂东北有莋都国，东北有冉駹国，或土著，或随畜迁徙。自冉駹东北有白马国，氐种是也。此三国亦有君长。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "夜郎者，初有女子浣于遯水，有三节大竹流入足间，闻其中有号声，剖竹视之，得一男儿，归而养之。及长，有才武，自立为夜郎侯，以竹为姓。武帝元鼎六年，平南夷，为牂柯郡，夜郎侯迎降，天子赐其王印绶。后遂杀之。夷獠咸以竹王非血气所生，甚重之，求为立后。牂柯太守吴霸以闻，天子乃封其三子为侯。死，配食其父。今夜郎县有竹王三郎神是也。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "初，楚顷襄王时，遣将庄豪从沅水伐夜郎，军至且兰，椓船于岸而步战。既灭夜郎，因留王滇池。以且兰有椓船牂柯处，乃改其名为牂柯。牂柯地多雨潦，俗好巫鬼禁忌，寡畜生，又无蚕桑，故其郡最贫。句町县有桄桹木，可以为面，百姓资之。公孙述时，大姓龙、傅、尹、董氏，与郡功曹谢暹保境为汉，乃遣使从番禺江奉贡。光武嘉之，并加褒赏。桓帝时，郡人尹珍自以生于荒裔，不知礼义，乃从汝南许慎、应奉受经书图纬，学成，还乡里教授，于是南域始有学焉。珍官至荆州刺史。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "滇王者，庄趶之后也。元封二年，武帝平之，以其地为益州郡，割牂柯、越巂各数县配之。后数年，复并昆明地，皆以属之此郡。有池，周回二百馀里，水源深广，而末更浅狭，有似倒流，故谓之滇池。河土平敞，多出鹦鹉、孔雀，有盐池田渔之饶，金银畜产之富。人俗豪忲。居官者皆富及累世。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "及王莽政乱，益州郡夷栋蚕、若豆等起兵杀郡守，越巂姑复夷人大牟亦皆叛，杀略吏人。莽遣宁始将军廉丹，发巴蜀吏人及转兵谷卒徙十馀万击之。吏士饑疫，连年不能克而还。以广汉文齐为太守，造起陂池，开通溉灌，垦田二千馀顷。率厉兵马，修障塞，降集群夷，甚得其和。及公孙述据益土，齐固守拒险，述拘其妻子，许以封侯，齐遂不降。闻光武即位，乃间道遣使自闻。蜀平，征为镇远将军，封成义侯。于道卒，诏为起祠堂，郡人立庙祀之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "建武十八年，夷渠帅栋蚕与姑复、楪榆、梇栋、连然、滇池、建伶、昆明诸种反叛，杀长吏。益州太守繁胜与战而败，退保朱提。十九年，遣武威将军刘尚等发广汉、犍为、蜀郡人及朱提夷，合万三千人击之。尚军遂度泸水，入益州界。群夷闻大兵至，皆弃垒奔走，尚获其赢弱、谷、畜。二十年，进兵与栋蚕等连战数月，皆破之。明年正月，追至不韦，斩栋蚕帅，凡首虏七千馀人，得生口五千七百人，马三千匹，牛羊三万馀头，诸夷悉平。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "肃宗元和中，蜀郡王追为太守，政化尤异。有神马四匹出滇池河中，甘露降，白乌见，始兴起学校，渐迁其俗。灵帝熹平五年，诸夷反叛，执太守雍陟。遣御史中丞朱龟讨之，不能克。朝议以为郡在边外，蛮夷喜叛，劳师远役，不如弃之。太尉椽巴郡李颙建策讨伐，乃拜颙益州太守，与刺史庞芝发板楯蛮击破平之。还，得雍陟。颙卒后，夷人复叛，以广汉景毅为太守，讨定之。毅初到郡，米斛万钱，渐以仁恩，少年间，米至数十云。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "哀牢夷者，其先有妇人名沙壹，居于牢山。尝捕鱼水中，触沉木若有感，因怀{任女}，十月，产子男十人。反沉木化为龙，出水上。沙壹忽闻龙语曰“若为我生子，今悉何在”九子见龙惊走，独小子不能去，背龙而坐，龙因舐之。其母鸟语，谓背为九，谓坐为隆，因名子曰九隆。及后长大，诸兄以力隆能为父所舐而黠，遂共推以为王。后牢山下有一夫一妇，复生十女子，九隆兄弟皆聚以为妻，后渐相滋长。种人皆刻画其身，象龙文，衣皆着尾。九隆死，世世相继。乃分置小王，往往邑居，散在溪谷。绝域荒外，山川阻深，生人以来，未尝交通中国。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "建武二十三年，其王贤栗遣兵乘箄船，南下江、汉，击附塞夷鹿茤，鹿茤人弱，为所擒获。于是震雷疾雨，南风飘起，水为逆流，翻涌二百馀里，箄船沉没，哀牢之众，溺死数千人。贤栗复遣其六王将万人以攻鹿茤，鹿茤王与战，杀其六王。哀牢耆老共埋六王，夜虎复出其尸而食之，馀众惊怖引去。贤栗惶恐，谓其耆老曰“我曹入边塞，自古有之，今攻鹿茤，辄被天诛，中国其有圣帝乎。天祐助之，何其明也”二十七年，贤栗等遂率种人户二千七百七十，口万七千六百五十九，诣越巂太守郑鸿降，求内属，光武封贤栗等为君长。自是岁来朝贡。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永平十二年，哀牢王柳貌遣子率种人内属，其种邑王者七十七人，户五万一千八百九十，口五十五万三千七百一十一。西南去洛阳七千里，显宗以其地置哀牢、博南二县，割益州郡西部都尉所领六县，合为永昌郡。始通博南山，度兰仓水。行者苦之。歌曰“汉德广，开不宾。度博南，越兰津。度兰仓，为它人”",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "哀牢人皆穿鼻儋耳，其渠帅自谓王者，耳皆下肩三寸，庶人则至肩而已。土地沃美，宜五谷、蚕桑。知染采文绣，罽毲帛叠，兰干细布，织成文章如绫锦。有梧桐木华，绩以为布，幅广五尺，洁白不受垢污。先以覆亡人，然后服之。其竹节相去一丈，名曰濮竹。出铜、铁、铅、锡、金、银、光珠、虎魄、水精、琉璃、轲虫、蚌珠、孔雀、翡翠、犀、象、猩猩、貊兽。云南县有神鹿两头，能食毒草。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "先是，西部都尉广汉郑纯，为政清洁，化行夷貊，君长感慕，皆献土珍，颂德美。天子嘉之。即以为永昌太守。纯与哀牢夷人约，邑豪岁输布贯头衣二领，盐一斛，以为常赋，夷俗安之。纯自为都尉、太守，十年卒官。建初元年，哀牢王类牢与守令忿争，遂杀守令而反叛，攻巂唐城。太守王寻奔楪榆。哀牢三千馀人攻博南，燔烧民舍。肃宗募发越巂、益州、永昌夷汉九千人讨之。明年春，邪龙县昆明夷卤承等应募，率种人与诸郡兵击类牢于博南，大破斩之。传首洛阳，赐卤承帛万匹，封为破虏傍邑侯。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永元六年，郡徼外敦忍乙王莫延慕，遣使译献犀牛、大象。九年，徼外蛮及掸国王雍由调遣重译奉国珍宝，和帝赐金印紫绶，小君长皆加印绶、钱帛。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永初元年，徼外焦侥种夷陆类等三千馀口举种内附，献象牙、水牛、封牛。永宁元年，掸国王雍由调复遣使者诣阙朝贺，献乐及幻人，能变化吐火，自支解，易牛马头。又善跳丸，数乃至千。自言我海西人。海西即大秦也，掸国西南通大秦。明年元会，安帝作乐于庭，封雍由调为汉大都尉，赐印绶、金银、彩缯各有差也。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "邛都夷者，武帝所开，以为邛都县。无几而地陷为污泽，因名为邛池，南人以为邛河。后复反叛。元鼎六年，汉兵自越巂水伐之，以为越巂郡。其土地平原，有稻田。青蛉县禺同山有碧鸡金马，光景时时出见。俗多游荡而喜讴歌，略与牂柯相类。豪帅放纵，难得制御。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "王莽时，郡守枚根调邛人长贵，以为军候。更始二年，长贵率种人攻杀枚根，自立为邛谷王。领太守事。又降于公孙述。述败，光武封长贵为邛谷王。建武十四年，长贵遣使上三年计，天子即授越巂太守印绶。十九年，武威将军刘尚击益州夷，路由越巂。长贵闻之，疑尚既定南边，威法必行，己不得自放纵，即聚兵起营台，招呼诸君长，多酿毒酒，欲先以劳军，因袭击尚。尚知其谋，即分兵先据邛都，遂掩长贵诛之，徙其家属于成都。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永平元年，姑复夷复叛，益州刺史发兵讨破之，斩其渠帅，传首京师。后太守巴郡张翕，政化清平，得夷人和。在郡十七年，卒，夷人爱慕，如丧父母。苏祈叟二百馀人，赍牛、羊送丧，至翕本县安汉，起坟祭祀。诏书嘉美，为立祠堂。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "安帝元初三年，郡徼外夷大羊等八种，户三万一千，口十六万七千六百二十，慕义内属。时郡县赋敛烦数，五年，卷夷大牛种封离等反畔，杀遂久令。明年，永昌、益州及蜀郡夷皆叛应之，众遂十馀万，破坏二十馀县，杀长吏，燔烧邑郭，剽略百姓，骸骨委积，千里无人。诏益州刺史张乔选堪能从事讨之。乔乃遣从事杨竦将兵至楪榆击之，贼盛未敢进，先以诏书告示三郡，密征求武士，重其购赏。乃进军与封离等战，大破之，斩首三万馀级，获生口千五百人，资财四千馀万，悉以赏军士。封离等惶怖，斩其同谋渠帅，诣竦乞降，竦厚加慰纳。其馀三十六种皆来降附。竦因奏长吏奸猾、侵犯蛮夷者九十人，皆减死。州中论功未及上，会竦病创卒，张乔深痛惜之，乃刻石勒铭，图画其像。天子以张翕有遗爱，乃拜其子湍为太守。夷人欢喜，奉迎道路。曰“郎君仪貌类我府君”后湍颇失其心，有欲叛者，诸夷耆老相晓语曰“当为先府君故”遂以得安。后顺、桓间，广汉冯颢为太守，政化尤多异迹云。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "莋都夷者，武帝所开，以为莋都县。其人皆被发左衽，言语多好譬类，居处略与汶山夷同。土出长年神药，仙人山图所居焉。元鼎六年，以为沈黎郡。至夭汉四年，并蜀为西部，置两都尉：一居旄牛，主徼外夷。一居青衣，主汉人。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "永平中，益州刺史梁国朱辅，好立功名，慷慨有大略。在州数岁，宣示汉德，威怀远夷。自汶山以西，前世所不至，正朔所未加。白狼、槃木、唐菆等百馀国，户百三十馀万，口六百万以上，举种奉贡，种为臣仆。辅上疏曰“臣闻《诗》云：彼徂者岐，有夷之行。传曰：岐道虽僻，而人不远。诗人诵咏，以为符验。今白狼王唐菆等慕化归义，作诗三章。路经邛来大山零高坂，峭危峻险，百倍岐道。襁负老幼，若归慈母。远夷之语，辞意难正。草木异种，鸟兽殊类。有犍为郡掾田恭与之习狎，颇晓其言，臣辄令讯其风俗，译其辞语。今遣从事史李陵与恭护送诣阙，并上其乐诗。昔在圣帝，舞四夷之乐。今之所上，庶备其一”帝嘉之，事下史官，录其歌焉。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "《远夷乐德歌诗》曰：",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "大汉是治，堤官隗构。与天合意。魏冒逾糟。吏译平端，罔驿刘脾。不从我来。旁莫支留。闻风向化，征衣随旅。所见奇异。知唐桑艾。多赐缯布，邪毗纟甚纟甫。甘美酒食。推潭仆远。昌乐肉飞，拓拒苏便。屈申悉备。局后仍离。蛮夷贫薄，偻让龙洞。无所报嗣。莫支度由。愿主长寿，阳雒僧鳞。子孙昌炽。莫稚角存。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "《远夷慕德歌诗》曰：",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "蛮夷所处，偻让皮尼。日入之部。且交陵悟。慕义向化，绳动随旅。归日出主。路旦拣雒。圣德深恩，圣德渡诺。与人富厚。魏菌度洗。冬多霜雪，综邪流藩。夏多和雨。莋邪寻螺。寒温时适，藐浔沪漓。部人多有。菌补邪推。涉危历险，辟危归险。不远万里。莫受万柳。去俗归德，术叠附德。心归慈母。仍路孳摸。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "《远夷怀德歌》曰：",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "荒服之外，荒服之仪。土地墝埆。犁籍怜怜。食肉衣皮，阻苏邪犁。不见盐谷。莫砀粗沐。吏译传风，罔译传微。大汉安乐。是汉夜拒。携负归仁，踪优路仁。触冒险陕。雷折险龙。高山岐峻，伦狼藏幢。缘崖磻石。扶路侧禄。木薄发家，息落服淫。百宿到洛。理历髭雒。父子同赐，捕茝菌毗。怀抱匹帛。怀稿匹漏。传告种人，传室呼敕。长愿臣仆。陵阳臣仆。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "肃宗初，辅坐事免。是时郡尉府舍皆有雕饰，画山神海灵、奇禽异兽，以眩耀之，夷人益畏惮焉。和帝永元十二年，旄牛徼外白狼、楼薄蛮夷王唐缯等，遂率种人十七万口，归义内属。诏赐金印紫绶，小豪钱帛各有差。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "安帝永初元年，蜀郡三襄种夷与徼外污衍种并兵三千馀人反叛，攻蚕陵城，杀长吏。二年，青衣道夷邑长令田，与徼外三种夷三十一万口，赍黄金、旄牛毦，举土内属。安帝增令田爵号为奉通邑君。延光二年春，旄牛夷叛，攻零关，杀长吏，益州刺史张乔与西部都尉击破之。于是分置蜀郡属国都尉，领四县如太守。桓帝永寿二年，蜀郡夷叛，杀略吏民。延熹二年，蜀郡三襄夷寇蚕陵，杀长吏。四年，犍为属国夷寇郡界，益州刺史山昱击破之，斩首千四百级，馀皆解散。灵帝时，以蜀郡属国为汉嘉郡。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "冉駹夷者，武帝所开，元鼎六年，以为汶山郡。至地节三年，夷人以立郡赋重，宣帝乃省并蜀郡为北部都尉。其山有六夷七羌九氐，各有部落。其王侯颇知文书，而法严重。贵妇人，党母族。死则烧其尸。土气多寒，在盛夏冰犹不释，故夷人冬则避寒，入蜀为佣，夏则违暑，反其邑。众皆依山居止，累石为室，高者至十馀丈，为邛笼。又土地刚卤，不生谷粟麻菽，唯以麦为资，而宜畜牧。有旄牛，无角，一名童牛，肉重千斤，毛可为毦。出名马。有灵羊，可疗毒。又有食药鹿，鹿鏖有胎者。其肠中粪亦疗毒疾。又有五角羊、麝香、轻毛毼鸡、牲牲。其人能作旄毡、班罽、青顿、毞毲、羊羧之属。特多杂药。地有咸土，煮以为盐。麡羊牛马，食之皆肥。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "其西又有三河、槃于虏，北有黄石、北地、卢水胡，其表乃为徼外。灵帝时，复分蜀郡北部为汶山郡云。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "白马氐者，武帝元鼎六年开，分广汉西部，合以为武都。土地险阻，有麻田，出名马、牛、羊、漆、蜜。氐人勇戆抵冒，贪货死利。居于河池，一名仇池，方百顷，四面斗绝。数为边寇，郡县讨之，则依固自守。元封三年，氐人反叛，遣兵破之，分徙酒泉郡。昭帝元凤元年，氐人复叛，遣执金吾马適建、龙頟侯韩增、大鸿胪田广明，将三辅、太常徒讨破之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "及王莽篡乱，氐人亦叛。建武初，氐人悉附陇蜀，及隗嚣灭，其酋豪乃背公孙述降汉，陇西太守马援上复其王侯君长，赐以印绶。后嚣族人隗茂反，杀武都太守。氐人大豪齐钟留为种类所敬信，威服诸豪，与郡丞孔奋击茂，破斩之。后亦时为寇盗，郡县讨破之。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "论曰：汉氏征伐戎狄，有事边远，盖亦与王业而终始矣。至于倾没疆垂，丧师败将者，不出时岁，卒能开四夷之境，款殊俗之附。若乃文约之所沾渐，风声之所周流，几将日所出入处也。著自山经、水志者，亦略及焉。虽服叛难常，威泽时旷，及其化行，则缓耳雕脚之伦，兽居鸟语之类，莫不举种尽落，回面而请吏，陵海越障，累译以内属焉。故其录名中郎、校尉之署，编数都护、部守之曹，动以数百万计。若乃藏山隐海之灵物，沉沙栖陆之玮宝，莫不呈表怪丽，雕被宫幄焉。又其賨幏火毳、驯禽封兽之赋，軨积于内府。夷歌巴舞、殊音异节之技，列倡于外门。岂柔服之道，必足于斯。然亦云致远者矣。蛮夷虽附阻岩谷，而类有土居，连涉荆、交之区，布护巴、庸之外，不可量极。然其凶勇狡算，薄于羌狄，故陵暴之害，不能深也。西南之徼，尤为劣焉。故关守永昌，肇自远离，启土立人，至今成都焉。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十六·南蛮西南夷列传第七十六",
    "text": "赞曰：百蛮蠢居，仞彼方徼。镂体卉衣，凭深阻峭。亦有别夷，屯彼蜀表。参差聚落，纡馀岐道。往化既孚，改襟输宝。俾建永昌，同编亿兆。",
    "chapter_url": "https://duguoxue.com/ershisishi/3404.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "西羌之本，出自三苗，姜姓之别也。其国近南岳。及舜流四凶，徙之三危，河关之西南羌地是也。滨于赐支，至乎河首，绵地千里。赐支者，《禹贡》所谓析支者也。南接蜀、汉徼外蛮夷，西北接鄯善、车师诸国。所居无常，依随水草。地少五谷，以产牧为业。其俗氏族无定，或以父名母姓为种号。十二世后，相与婚姻，父没则妻后母，兄亡则纳釐嫂，故国无鳏寡，种类繁炽。不立君臣，无相长一，强则分种为酋豪，弱则为人附落，更相抄暴，以力为雄。杀人偿死，无它禁令。其兵长在山谷，短于平地，不能持久，而果于触突，以战死为吉利，病终为不祥。堪耐寒苦，同之禽兽。虽妇人产子，亦不避风雪。性坚刚勇猛，得西方金行之气焉。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "王政修则宾服，德教失则寇乱。昔夏后氏太康失国，西夷背叛。及后相即位，乃征畎夷，七年然后来宾。至于后泄，始加爵命，由是服从。后桀之乱，畎夷入居邠、岐之间，成汤既兴，伐而攘之。及殷室中衰，诸夷皆叛。至于武丁，征西戎、鬼方，三年乃克。故其诗曰“自彼氐羌，莫敢不来王”",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "及武乙暴虐，犬戎寇边，周古公逾梁山而避于岐下。及子季历，遂伐西落鬼戎。太丁之时，季历复伐燕京之戎，戎人大败周师。后二年，周人克馀无之戎，于是太丁命季历为牧师。自是之后，更伐始呼、翳徒之戎，皆克之。乃文王为西伯，西有昆夷之患，北有猃狁之难，遂攘戎狄而戍之，莫不宾服。乃率西戎，征殷之叛国以事纣。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "及武王伐商，羌、髳率师会于牧野。至穆王时，戎狄不贡，王乃西征犬戎，获其五王，又得四白鹿、四白狼，王遂迁戎于太原。夷王衰弱，荒服不朝，乃命虢公率六师伐太原之戎，至于俞泉，获马千匹。厉王无道，戎狄寇掠，乃入犬丘，杀秦仲之族。王命伐戎，不克。及宣王立四年，使秦仲伐戎，为戎所杀。王乃召秦仲子庄公，与兵七千人伐戎，破之，由是少却。后二十七年，王遣兵伐太原戎，不克。后五年，王伐条戎、奔戎，王师败绩。后二年，晋人败北戎于汾隰，戎人灭姜侯之邑。明年，王征申戎，破之。后十年，幽王命伯士伐六济之戎，军败，伯士死焉。其年，戎围犬丘，虏秦襄公之兄伯父。时幽王昏虐，四夷交侵，遂废申后而立褒姒。申侯怒，与戎寇周，杀幽王于郦山，周乃东迁洛邑，秦襄公攻戎救周。后二年，邢侯大破北戎。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "及平王之末，周遂陵迟，戎逼诸夏，自陇山以东，及乎伊、洛，往往有戎。于是渭首有狄、、邽、冀之戎，泾北有义渠之戎，洛川有大荔之戎，渭南有骊戎，伊、洛间有杨拒、泉皋之戎，颍首以西有蛮氏之戎。当春秋时，间在中国，与诸夏盟会。鲁庄公伐秦，取邽、冀之戎。后十馀岁，晋灭骊戎。是时，伊、洛戎强，东侵曹、鲁。后十九年，遂入王城。于是秦、晋伐戎以救周。后二年，又寇京师，齐桓公征诸侯戍周。后九年，陆浑戎自瓜州迁于伊川，允姓戎迁于渭汭，东及轘辕。在河南山北者号曰阴戎，阴戎之种遂以滋广。晋文公欲修霸业，乃赂戎狄通道，以匡王室。秦穆公得戎人由余，遂霸西戎，开地千里。及晋悼公，又使魏绛和诸戎，复修霸业。是时，楚、晋强盛，威服诸戎，陆浑、伊、洛、阴戎事晋，而蛮氏从楚。后陆浑叛晋，晋令荀吴灭之。后四十四年，楚执蛮氏而尽囚其人。是时义渠、大荔最强，筑城数十，皆自称王。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "至周贞王八年，秦厉公分灭大荔，取其地。赵亦灭代戎，即北戎也。韩、魏复共稍并伊、洛、阴戎，灭之。其遗脱者皆逃走，西逾汧、陇。自是中国无戎寇，唯馀义渠种焉。至贞王二十五年，秦伐义渠，虏其王。后十四年，义渠侵秦至渭阴。后百许年，义渠败秦师于洛。后四年，义渠国乱，秦惠王遣庶长操将兵定之，义渠遂臣于秦。后八年，秦伐义渠，取郁郅。后二年，义渠败秦师于李伯。明年，秦伐义渠，取徒泾二十五城。及昭王立，义渠王朝秦，遂与昭王母宣太后通，生二子。至王赧四十三年，宣太后诱杀义渠王于甘泉宫，因起兵灭之，始置陇西、北地、上郡焉。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "戎本无君长，夏后氏末及商周之际，或从侯伯征伐有功，天子爵之，以为藩服。春秋时，陆浑、蛮氏戎称子。战国世，大荔、义渠称王。及其衰亡，馀种皆反旧为酋豪云。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "羌无弋爰剑者，秦厉公时为秦所拘执，以为奴隶。不知爰剑何戎之别也。后得亡归，而秦人追之急，藏于岩穴中得免。羌人云爰剑初藏穴中，秦人焚之，有景象如虎，为其蔽火，得以不死。既出，又与劓女遇于野，遂成夫妇。女耻其状，被发覆面，羌人因以为俗，遂俱亡入三河间。诸羌见爰剑被焚不死，怪其神，共畏事之，推以为豪，河湟间少五谷，多禽兽，以射猎为事，爰剑教之田畜，遂见敬信，庐落种人依之者日益众。羌人谓奴为无弋，以爰剑尝为奴隶，故因名之。其后世世为豪。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "至爰剑曾孙忍时，秦献公初立，欲复穆公之迹，兵临渭首，灭狄戎。忍季父卬畏秦之威，将其种人附落而南，出赐支河曲西数千里，与众羌绝远，不复交通。其后子孙分别，各自为种，任随所之。或为氂牛种，越巂羌是也。或为白马种，广汉羌是也。或为参狼种，武都羌是也。忍及弟舞独留湟中，并多娶妻妇。忍生九子为九种，舞生十七子为十七种，羌之兴盛，从此起矣。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "及忍子研立，时秦孝公雄强，威服羌戎。孝公使太子驷率戎狄九十二国朝周显王。研至豪健，故羌中号其后为研种。及秦始皇时，务并六国，以诸侯为事，兵不西行，故种人得以繁息。秦既兼天下，使蒙恬将兵略地，西逐诸戎，北却众狄，筑长城以界之，众羌不服南度。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "至于汉兴，匈奴冒顿兵强，破东胡，走月氏，威震百蛮，臣服诸羌。景帝时，研种留何率种人求守陇西塞，于是徙留何等于狄道、安故，至临洮、氐道、羌道县。及武帝征伐四夷，开地广境，北却匈奴，西逐诸羌，乃度河、湟，筑令居塞、初开河西，列置四郡，通道玉门，隔绝羌胡，使南北不得交关。于是障塞亭燧出长城外数千里。时先零羌与封养牢姐种解仇结盟，与匈奴通，合兵十馀万，共攻令居、安故，遂围枹罕。汉遣将军李息、郎中令徐自为将兵十万人击平之。始置护羌校尉，持节统领焉。羌乃去湟中，依西海、盐池左右。汉遂因山为寒，河西地空，稍徙人以实之。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "至宣帝时，遣光禄大夫义渠安国觇行诸羌，其先零种豪言“愿得度湟水，逐人所不田处以为畜牧”安国以事奏闻，后将军赵充国以为不可听。后因缘前言，遂度湟水，郡县不能禁。至元康三年，先零乃与诸羌大共盟誓，将欲寇边。帝闻，复使安国将兵观之。安国至，召先零豪四十馀人斩之，因放兵击其种，斩首千馀级。于是诸羌怨怒，遂寇金城。乃遣赵充国与诸将将兵六万人击破平之。至研十三世孙烧当立。元帝时，彡姐等七种羌寇陇西，遣右将军冯奉世击破降之。从爰剑种五世至研，研最豪健，自后以研为种号。十三世至烧当，复豪健，其子孙更以烧当为种号。自彡姐羌降之后数十年，四夷宾服，边塞无事。至王莽辅政，欲燿威德，以怀远为名，乃令译讽旨诸羌，使共献西海之地，初开以为郡，筑五县，边海亭燧相望焉。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "滇良者，烧当之玄孙也。时王莽末，四夷内侵，及莽败，众羌遂还据西海为寇。更始、赤眉之际，羌遂放纵，寇金城、陇西。隗嚣虽拥兵而不能讨之，乃就慰纳，因发其众与汉相拒。建武九年，隗嚣死，司徒掾班彪上言“今凉州部皆有降羌，羌胡被发左衽，而与汉人杂处，习俗既异，言语不通。数为小吏黠人所见侵夺，穷恚无聊，故致反叛。夫蛮夷寇乱，皆为此也。旧制：益州部署蛮夷骑都尉，幽州部署领乌桓校尉，凉州部署护羌校尉，皆持节领护，理其怨结，岁时循行，问所疾苦。又数遣使驿通动静，使塞外羌夷为吏耳目，州郡因此可得儆备。今宜复如旧，以明威防”光武从之，即以牛邯为护羌校尉，持节如旧。及邯卒而职省。十年，先零豪与诸种相结，复寇金城、陇西，遣中郎将来歙等击之，大破。事已具《歙传》。十一年夏，先零种复寇临洮，陇西太守马援破降之。后悉归服，徙置天水、陇西、扶风三郡。明年，武都参狼羌反，援又破降之。事已具《援传》。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "自烧当至滇良，世居河北大允谷，种小人贫。而先零、卑湳并皆强富，数侵犯之。滇良父子积见陵易，愤怒，而素有恩信于种中，于是集会附落及诸杂种，乃从大榆入，掩击先零、卑湳，大破之，杀三千人，掠取财畜，夺居其地大榆中，由是始强。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "滇良子滇吾立。中元元年，武都参狼羌反，杀略吏人，太守与战不胜，陇西太守刘盱遣从事辛都、监军掾李苞，将五千人赴武都，与羌战，斩其酋豪，首虏千馀人。时，武都兵亦更破之，斩首千馀级，馀悉降。时滇吾附落转盛，常雄诸羌，每欲侵边者，滇吾转教以方略，为其渠帅。二年秋，烧当羌滇吾与弟滇岸率步骑五千寇陇西塞，刘盱遣兵于枹罕击之，不能克，又战于允街，为羌所败，杀五百馀人。于是守塞诸羌皆复相率为寇。遣谒者张鸿领诸郡兵击之，战于允吾、唐谷，军败，鸿及陇西长史田飒皆没。又天水兵为牢姐种所败于白石，死者千馀人。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "时，烧何豪有妇人比铜钳者，年百馀岁，多智算，为种人所信向，皆从取计策。时为卢水胡所击，比铜钳乃将其众来依郡县。种人颇有犯法者，临羌长收系比铜钳，而诛杀其种六七百人。显宗怜之，乃下诏曰“昔桓公伐戎而无仁惠。故《春秋》贬曰：齐人。今国家无德，恩不及远，羸弱何辜，而当并命。夫长平之暴，非帝者之功，咎由太守长吏妄加残戮。比铜钳尚生者，所在致医药养视，令招其种人，若欲归故地者，厚遣送之。其小种若束手自诣，欲效功者，皆除其罪。若有逆谋，为吏所捕，而狱状未断，悉以赐有功者”",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "永平元年，复遣中郎将窦固、捕虏将军马武等击滇吾于西邯，大破之。事已具武等传。滇吾远引去，馀悉散降，徙七千口置三辅。以谒者窦林领护羌校尉，居狄道。林为诸羌所信，而滇岸遂诣林降。林为下吏所欺，谬奏上滇岸以为大豪，承制封为归义侯，加号汉大都尉。明年，滇吾复降，林复奏其第一豪，与俱诣阙献见。帝怪一种两豪，疑其非实，以事诘林。林辞窘，乃伪对曰“滇岸即滇吾，陇西语不正耳”帝穷验知之，怒而免林官。会凉州刺史又奏林臧罪，遂下狱死。谒者郭襄代领校尉事，到陇西，闻凉州羌盛，还诣阙，抵罪，于是复省校尉官。滇吾子东吾立，以父降汉，乃入居塞内，谨愿自守。而诸弟迷吾等数为寇盗。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "肃宗建初元年，安夷县吏略妻卑湳种羌妇，吏为其夫所杀，安夷长宗延追之出塞，种人恐见诛，遂共杀延，而与勒姐及吾良二种相结为寇。陇西太守孙纯遣从事李睦及金城兵会和罗谷，与卑湳等战，斩首虏数百人。复拜故度辽将军吴棠领护羌校尉，居安夷。二年夏，迷吾遂与诸众聚兵，欲叛出塞。金城太守郝崇追之，战于荔谷，崇兵大败，崇轻骑得脱，死者二千馀人。于是诸种及属国卢水胡悉与相应，吴棠不能制，坐征免。武威太守傅育代为校尉，移居临羌。迷吾又与封养种豪布桥等五万馀人共寇陇西、汉阳，于是遣行车骑将军马防，长外校尉耿恭副，讨破之。于是临洮、索西、迷吾等悉降。防乃筑索西城，徙陇西南部都尉戍之，悉复诸亭候。至元和三年，迷吾复与弟号吾诸杂种反叛。秋，号吾先轻入寇陇西界，郡督烽掾李章追之，生得号吾。将诣郡，号吾曰“独杀我，无损于羌。诚得生归，必悉罢兵，不复犯塞”陇西太守张纡权宜放遣，羌即为解散，各归故地。迷吾退居河北归义城。傅育不欲失信伐之，乃募人斗诸羌胡，羌胡不肯，遂复叛出塞，更依迷吾。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "章和元年，育上请发陇西、张掖、酒泉各五千人，诸郡太守将之，育自领汉阳、金城五千人，合二万兵，与诸郡克期击之，令陇西兵据河南，张掖、酒泉兵遮其西。并未及会，育军独进。迷吾闻之，徙庐落去，育选精骑三千穷追之，夜至建威南三兜谷，去虏数里，须旦击之，不设备。迷吾乃伏兵三百人，夜突育营。营中惊坏散走，育下马手战，杀十馀人而死，死者八百八十人。及诸郡兵到，羌遂引去。育，北地人也。显宗初，为临羌长，与捕虏将军马武等击羌滇吾，功冠诸军。及在武威，威声闻于匈奴。食禄数十年，秩奉尽赡给知友，妻子不免操井臼。肃宗下诏追褒美之。封其子毅为明进侯，七百户。以陇西太守张纡代为校尉，将万人屯临羌。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "迷吾既杀傅育，狃忕边利。章和元年，复与诸种步骑七千人入金城塞。张纡遣从事司马防将千馀骑及金城兵会战于木乘谷，迷吾兵败走，因译使欲降，纡纳之。遂将种人诣临羌县，纡设兵大会，施毒酒中，羌饮醉，纡因自击，伏兵起，诛杀酋豪八百馀人。斩迷吾等五人头，以祭育冢。复放兵击在山谷间者，斩首四百馀人，得生口二千馀人。迷吾子迷唐及其种人向塞号哭，与烧何、当煎、当阗等相结，以子女及金银娉纳诸种，解仇交质，将五千人寇陇西塞，太守寇盱与战于白石，迷唐不利，引还大、小榆谷，北招属国诸胡，会集附落，种众炽盛，张纡不能讨。永元元年，纡坐征，以张掖太守邓训代为校尉，稍以赏赂离间之，由是诸种少解。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "东吾子东号立。是时，号吾将其种人降。校尉邓训遣兵击迷唐，迷唐去大、小榆谷，徙居颇岩谷。和帝永元四年，训病卒，蜀郡太守聂尚代为校尉。尚见前人累征不克，欲以文德服之，乃遣驿使招呼迷唐，使还居大、小榆谷。迷唐既还，遣祖母卑缺诣尚，尚自送至塞下，为设祖道，令译田汜等五人护送至庐落。迷唐因而反叛，遂与诸种共生屠裂汜等，以血盟诅，复寇金城塞。五年，尚坐征免，居延都尉贯友代为校尉。友以迷唐难用德怀，终于叛乱，乃遣驿使构离诸种，诱以财货，由是解散。友乃遣兵出塞，攻迷唐于大、小榆谷，获首虏八百馀人，收麦数万斛，遂夹逢留大河筑城坞，作大航，造河桥，欲度兵击迷唐。迷唐乃率部落远依赐支河曲。至八年，友病卒，汉阳太守史充代为校尉。充至，遂发湟中羌胡出塞击迷唐，而羌迎败充兵，杀数百人。明年，充坐征，代郡太守吴祉代为校尉。其秋，迷唐率八千人寇陇西，杀数百人，乘胜深入，胁塞内诸种羌共为寇盗，众羌复悉与相应，合步骑三万人，击破陇西兵，杀大夏长。遣行征西将军刘尚、越骑校尉赵代副，将北军五营、黎阳、雍营、三辅积射及边兵羌胡三万人讨之。尚屯狄道，代屯枹罕。尚遣司马寇盱监诸郡兵，四面并会。迷唐惧，弃老弱，奔入临洮南。尚等追至高山。迷唐穷迫，率其精强大战。盱斩虏千馀人，得牛马羊万馀头。迷唐引去。汉兵死伤亦多，不能复追，乃还入塞。明年，尚、代并坐畏懦征下狱，免。谒者王信领尚营屯枹罕，谒者耿谭领代营屯白石。谭乃设购赏，诸种颇来内附。迷唐恐，乃请降。信、谭遂受降罢兵，遣迷唐诣阙。其馀种人不满二千，饑窘不立，入居金城。和帝令迷唐将其种人还大、小榆谷。迷唐以为汉作河桥，兵来无常，故地不可复居，辞以种人饑饿，不肯远出。吴祉等乃多赐迷唐金、帛，令籴谷市畜，促使出塞，种人更怀猜惊。十二年，遂复背叛，乃胁将湟中诸胡，寇抄而去。王信、耿谭、吴祉皆坐征，以酒泉太守周鲔代为校尉。明年，迷唐复还赐支河曲。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "初，累姐种附汉，迷唐怨之，遂击杀其酋豪，由是与诸种为仇，党援益疏。其秋，迷唐复将兵向塞，周鲔与金城太守侯霸，及诸郡兵、属国湟中月氏诸胡、陇西牢姐羌，合三万人，出塞至允川，与迷唐战。周鲔还营自守，唯侯霸兵陷阵，斩首四百馀级。羌众折伤，种人瓦解，降者六千馀口，分徙汉阳、安定、陇西。迷唐遂弱，其种众不满千人，远逾赐支河首，依发羌居。明年，周鲔坐畏懦征，侯霸代为校尉。安定降羌烧何种胁诸羌数百人反叛，郡兵击灭之，悉没入弱口为奴婢。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "时，西海及大、小榆谷左右无复羌寇。隃麋相曹凤上言“西戎为害，?世所患，臣不能纪古，且以近事言之。自建武以来，其犯法者，常从烧当种起。所以然者，以其居大、小榆谷，土地肥美，又近塞内，诸种易以为非，难以攻伐。南得钟存以广其众，北阻大河因以为固，又有西海鱼盐之利，缘山滨水，以广田蓄，故能强大，常雄诸种，恃其权勇，招诱羌胡。今者衰困，党援坏沮，亲属离叛，馀胜兵者不过数百，亡逃栖窜，远依发羌。臣愚以为宜及此时，建复西海郡县，规固二榆，广设屯田，隔塞羌胡交关之路，遏绝狂狡窥欲之源。又殖谷富边，省委输之役，国家可以无西方之忧”于是拜凤为金城西部都尉，将徙士屯龙耆。后金城长史上官鸿上开置归义、建威屯田二十七部，侯霸复上置东西邯屯田五部，增留、逢二部，帝皆从之。列屯夹河，合三十四部。其功垂立。至永初中，诸羌叛。乃罢。迷唐失众，病死。有一子来隆，户不满数十。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "东号子麻奴立。初随父降，居安定。时，诸降羌布在郡县，皆为吏人豪右所徭役，积以愁怨。安帝永初元年夏，遣骑都尉王弘发金城、陇西、汉阳羌数百千骑征西域，弘迫促发遣，群羌惧远屯不还，行到酒泉，多有散叛。诸郡各发兵徼遮，或覆其庐落。于是勒姐、当煎大豪东岸等愈惊，遂同时奔溃。麻奴兄弟因此遂与种人俱西出塞。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "先零别种滇零与钟羌诸种大为寇掠，断陇道。时羌归附既久，无复器甲，或持竹竿木枝以代戈矛，或负板案以为楯，或执铜镜以象兵，郡县畏懦不能制。冬，遣车骑将军邓骘，征西校尉任尚副，将五营及三河、三辅、汝南、南阳、颍川、太原、上党兵合五万人，屯汉阳。明年春，诸郡兵未及至，钟羌数千人先击败骘军于冀西，杀千馀人。校尉侯霸坐众羌反叛征免，以西域都护段禧代为校尉。其冬，骘使任尚及从事中郎司马钧率诸郡兵与滇零等数万人战于平襄，尚军大败，死者八千馀人。于是滇零等自称“天子”于北地，招集武都、参狼、上郡、西河诸杂种，众遂大盛，东犯赵、魏，南入益州，杀汉中太守董炳，遂寇抄三辅，断陇道。湟中诸县，粟石万钱，百姓死亡，不可胜数。朝廷不能制，而转运难剧，遂诏骘还师，留任尚屯汉阳，为诸军节度。朝廷以邓太后故，迎拜骘为大将军，封任尚乐亭侯，食邑三百户。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "三年春，复遣骑都尉任仁督诸郡屯兵救三辅。仁战每不利，众羌乘胜，汉兵数挫。当煎、勒姐种攻没破羌县，钟羌又没临洮县，生得陇西南部都尉。明年春，滇零遣人寇褒中，燔烧邮亭，大掠百姓。于是，汉中太守郑勤移屯褒中。军营久出无功，有废农桑，乃诏任尚将吏兵还屯长安，罢遣南阳、颍川、汝南吏士，置京兆虎牙都尉于长安，扶风都尉于雍，如西京三辅都尉故事。时，羌复攻褒中，郑勤欲击之。主簿段崇谏，以为虏乘胜，锋不可当，宜坚守待之。勤不从，出战，大败，死者三千馀人，段崇及门下史王宗、原展以身扞刃，与勤俱死，于是徙金城郡居襄武。任仁战累败，而兵士放纵，槛车征诣廷尉诏狱死。段禧病卒，复以前校尉侯霸代之，遂移居张掖。五年春，任尚坐无功征免。羌遂入寇河东，至河内，百姓相惊，多奔南度河。使北军中候朱宠将五营士屯孟津，诏魏郡、赵国、常山、中山缮作坞候六百一十六所。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "羌既转盛，而二千石、令、长多内郡人，并无守战意，皆争上徙郡县，以避寇难。朝廷从之，遂移陇西徙襄武，安定徙美阳，北地徙池阳，上郡徙衙。百姓恋土，不乐去旧，遂乃刘其禾稼，发彻室屋，夷营壁，破积聚。时连旱蝗饑荒，而驱趶劫略，流离分散，随道死亡，或弃捐老弱，或为人仆妾，丧其太半。复以任尚为侍御史，击众羌于上党羊头山，破之，诱杀降者二百馀人，乃罢孟津屯。其秋，汉阳人杜琦及弟季贡、同郡王信等与羌通谋，聚众入上邽城，琦自称安汉将军。于是诏购募得琦首者，封列侯，赐钱百万，羌胡斩琦者赐金百斤，银二百斤。汉阳太守赵博遣刺客杜习刺杀琦，封习讨奸侯，赐钱百万。而杜季贡、王信等将其众据樗泉营。侍御史唐喜领诸郡兵讨破之，斩王信等六百馀级，没入妻子五百馀人，收金银彩帛一亿已上。杜季贡亡从滇零。六年，任尚复坐征免。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "滇零死，子零昌代立，年尚幼少，同种狼莫为其计策，以杜季贡为将军，别居于奚城。七年夏，骑都尉马贤与侯霸掩击零昌别部牢羌于安定，首虏千人，得驴、骡、骆驼、马、牛、羊二万馀头，以畀得者。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "元初元年春，遣兵屯河内，通谷冲要三十三所，皆为坞壁，设鸣鼓。零昌遣兵寇雍城，又号多与当煎、勒姐大豪共胁诸种，分兵抄掠武都、汉中。巴郡板楯蛮将兵救之，汉中五官掾程信率壮士与蛮共击破之。号多退走，还断陇道，与零昌通谋。侯霸、马贤将湟中吏人及降羌胡丁枹罕击之，斩首二百馀级。凉州刺史皮杨击羌于狄道，大败，死者八百馀人，杨坐征免。侯霸病卒，汉阳太守庞参代为校尉。参以恩信招诱之。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "二年春，号多等率众七千馀人诣参降，遣诣阙，赐号多侯印绶遣之。参始还居令居，通河西道。而零昌种众复分寇益州，遣中郎将尹就将南阳兵，因发益部诸郡屯兵击零昌党吕叔都等。至秋，蜀人陈省、罗横应募，刺杀叔都，皆封侯、赐钱。又使屯骑校尉班雄屯三辅，遣左冯翊司马钧行征西将军，督右扶风仲光、安定太守杜恢、北地太守盛包、京兆虎牙都尉耿溥、右扶风都尉皇甫旗等，合八千馀人，又庞参将羌胡兵七千馀人，与钧分道，并北击零昌。参兵至勇士东，为杜季贡所败，于是引退。钧等独进，攻拔丁奚城，大克获。杜季贡率众伪逃。钧令光、恢、包等收羌禾稼，光等违钧节度，散兵深入，羌乃设伏要击之。钧在城中，怒而不救，光等并没，死者三千馀人。钧乃遁还，坐征自杀。庞参以失期军败抵罪，以马贤代领校尉事。后遣任尚为中郎将，将羽林、缇骑、五营子弟三千五百人，代班雄屯三辅。尚临行，怀令虞诩说尚曰“使君频奉国命，讨逐寇贼，三州屯兵二十馀万入，弃农桑，疲苦徭役，而未有功效，劳费日滋。若此出不克，诚为使君危之”尚曰“忧惶久矣，不知所如”诩曰“兵法：弱不攻强，走不逐飞，自然之势也。今虏皆马骑，日行数百，来如风雨，去如绝弦。以步追之，势不相及，所以旷而无功也。为使君计者，莫如罢诸郡兵，各令出钱数千，二十人共市一马，如此，可舍甲胄，驰轻兵，以万骑之众，逐数千之虏，追尾掩截，其道自穷。便人利事，大功立矣”尚大喜，即上言用其计。乃遣轻骑抄击杜季贡于丁奚城，斩首四百馀级，获牛、马、羊数千头。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "明年夏，度辽将军邓遵，率南单于及左鹿蠡王须沈万骑，击零昌于灵州，斩首八百馀级。封须沈为破虏侯，金印紫绶，赐金、帛各有差。任尚遣兵击破先零羌于丁奚城。秋，筑冯翊北界候坞五百所。任尚又遣假司马募陷陈士，击零昌于北地，杀其妻子，得牛、马、羊二万头，烧其庐落，斩首七百馀级，得僭号文书及所没诸将印绶。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "四年春，尚遣当阗种羌榆鬼等五人刺杀杜季贡，封榆鬼为破羌侯。其夏，尹就以不能定益州，坐征抵罪。以益州刺史张乔领尹就军屯，招诱叛羌，稍稍降散。秋，任尚复募效功种号封刺杀零昌，封号封为羌王。冬，任尚将诸郡兵与马贤并进北地击狼莫，贤先至安定青石岸，狼莫逆击，败之。会尚兵到高平，因合势俱进。狼莫等引退，乃转营迫之。至北地，相持六十馀日，战于富平上河，大破之，斩首五千级还，得所略人男女千馀人，牛、马、驴、羊、骆驼十馀万头。狼莫逃走，于是西河虔人种羌万一千口诣邓遵降。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "五年，邓遵募上郡全无种羌雕何等刺杀狼莫，赐雕何为羌侯，封遵武阳侯，三千户。遵以太后从弟故，爵封优大。任尚与遵争功，又诈增首级，受赇枉法，臧千万已上，槛车征弃市，没入田卢奴婢财物。自零昌、狼莫死后，诸羌瓦解，三辅、益州无复寇儆。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "自羌叛十馀年间，兵连师老，不暂宁息。军旅之费，转运委输，用二百四十馀亿，府帑空竭。延及内郡，边民死者不可胜数，并、凉二州，遂至虚耗。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "六年春，勒姐种与陇西种羌号良等通谋欲反，马贤逆击之于安故，斩号良及种人数百级，皆降散。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "永宁元年春，上郡沈氐种羌五千馀人复寇张掖。其夏，马贤将万人击之。初战失利，死者数百人。明日复战，破之，斩首千八百级，获生口千馀人，马、牛、羊以万数，馀虏悉降。时当煎种大蒙饑五等，以贤兵在张掖，乃乘虚寇金城。贤还军追之出塞，斩首数千级而还。烧当、烧何种闻贤军还，率三千馀人复寇张掖，杀长吏。初，饑五同种大豪卢{匆心}、忍良等千馀户别留允街，而首施两端。建光元年春，马贤率兵召卢{匆心}斩之，因放兵击其种人，首虏二千馀人，掠马、牛、羊十万头，忍良等皆亡出塞。玺书封贤安亭侯，食邑千户。忍良等以麻奴兄弟本烧当世嫡。而贤抚恤不至，常有怨心。秋，遂相结共胁将诸种步骑三千人寇湟中，攻金城诸县。贤将先零种赴击之，战于牧苑，兵败，死者四百馀人。麻奴等又败武威、张掖郡兵于令居，因胁将先零、沈氐诸种四千馀户，缘山西走，寇武威。贤追到鸾鸟，招引之。诸种降者数千，麻奴南还湟中。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "延光元年春，贤追到湟中，麻奴出塞度河。贤复追击，战破之，种众散遁，诣凉州刺史宗汉降。麻奴等孤弱饑困，其年冬，将种众三千馀户诣汉阳太守耿种降。安帝假金印紫绶，赐金银彩缯各有差。是岁，虔人种羌与上郡胡反，攻谷罗城。度辽将军耿夔将诸郡兵及乌桓骑赴，击破之。三年秋，陇西郡始还狄道焉。麻奴弟犀苦立。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "顺帝永建元年，陇西钟羌反。校尉马贤将七千馀人击之，战于临洮，斩首千馀级，皆率种人降。进封贤都乡侯，自是凉州无事。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "至四年，尚书仆射虞诩上疏曰“臣闻子孙以奉祖为孝，君上以安民为明，此高宗、周宣所以上配汤、武也。《禹贡》雍州之域，厥田惟上。且沃野千里，谷稼殷积，又有龟兹盐池，以为民利。水草丰美，土宜产牧，牛马衔尾，群羊塞道。北阻山河，乘厄据险。因渠以溉，水舂河漕。用功省少，而军粮饶足。故孝武皇帝及光武筑朔方，开西河，置上郡，皆为此也。而遭元元无妄之灾，众羌内溃，郡县兵荒，二十馀年。夫弃沃壤之饶，损自然之财，不可谓利。离河山之阻，守无险之处，难以为固。今三郡未复，园陵单外，而公卿选懦，容头过身，张解设难，但计所费，不图其安。宜开圣德，考行所长”书奏，帝乃复三郡。使谒者郭璜督促徙者，各归旧县，缮城郭，置候驿。既而激河浚渠，为屯田，省内郡费岁一亿计。遂令安定、北地、上郡及陇西、金城常储谷粟，令周数年。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "马贤以犀苦兄弟数背叛，因系质于令居。其冬，贤坐征免，右扶风韩皓代为校尉。明年，犀苦诣皓，自言求归故地。皓复不遣，因转湟中屯田，置两河间，以逼群羌。皓复坐征，张掖太守马续代为校尉。两河间羌以屯田近之，恐必见图，乃解仇诅盟，各自儆备。续欲先示恩信，乃上移屯田还湟中，羌意乃安。至阳嘉元年，以湟中地广，更增置屯田五部，并为十部。二年夏，夏置陇西南部都尉如旧制。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "三年，钟羌良封等复寇陇西、汉阳，诏拜前校尉马贤为谒者，镇抚诸种。马续遣兵击良封，斩首数百级。四年，马贤亦发陇西吏士及羌胡兵击杀良封，斩首千八百级，获马、牛、羊五万馀头。良封亲属并诣贤降。贤复进击钟羌且昌，且昌等率诸种十馀万诣凉州刺史降。永和元年，马续迁度辽将军，复以马贤代为校尉。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "初，武都塞上白马羌攻破屯官，反叛连年。二年春，广汉属国都尉击破之，斩首六百馀级，马贤又击斩其渠帅饑指累祖等三百级，于是陇右复平。明年冬，烧当种那离等三千馀骑寇金城塞，马贤将兵赴击，斩首四百馀级，获马千四百匹。那离等复西招羌胡，杀伤吏民。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "四年，马贤将湟中义从兵及羌胡万馀骑掩击那离等，斩之，获首虏千二百馀级，得马、骡、羊十万馀头。征贤为弘农太守，以来机为并州刺史，刘秉为凉州刺史，并当之职。大将军梁商谓机等曰“戎狄荒服，蛮夷要服，言其荒忽无常。而统领之道，亦无常法，临事制宜，略依其俗。今三君素性疾恶，欲分明白黑。孔子曰：人而不仁，疾之已甚，乱也。况戎狄乎。其务安羌胡，防其大故，忍其小过”机等天性虐刻，遂不能从。到州之日，多所扰发。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "五年夏，且冻、傅难种羌等遂反叛，攻金城，与西塞及湟中杂种羌胡大寇三辅，杀害长吏。机、秉并坐征。于是发京师近郡及诸州兵讨之，拜马贤为征西将军，以骑都尉耿叔副，将左右羽林、五校士及诸州郡兵十万人屯汉阳。又于扶风、汉阳、陇道作坞壁三百所，置屯兵，以保聚百姓。且冻分遣种人寇武都，烧陇关，掠苑马。六年春，马贤将五六千骑击之。到射姑山，贤军败，贤及二子皆战殁。顺帝愍之，赐布三千匹，谷千斛，封贤孙光为舞阳亭侯，租入岁百万。遣侍御史督录征西营兵，存恤死伤。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "于是东西羌遂大合。巩唐种三千馀骑寇陇西，又烧园陵，掠关中，杀伤长吏。郃阳令任頵追击，战死。遣中郎将庞浚募勇士千五百人顿美阳，为凉州援。武威太守赵冲追击巩唐羌，斩首四百馀级，得马、牛、羊、驴万八千馀头，羌二千馀人降。诏冲督河西四郡兵为节度。罕种羌千馀寇北地，北地太守贾福与赵冲击之，不利。秋，诸种八九千骑寇武威，凉部震恐。于是复徙安定居扶风，北地居冯翊，遣行车骑将军执金吾张乔将左右羽林、五校士及河内、南阳、汝南兵万五千屯三辅。汉安元年，以赵冲为护羌校尉。冲招怀叛羌，罕种乃率邑落五千馀户诣冲降。于是罢张乔军屯。唯烧何种三千馀落据参北界。三年夏，赵冲与汉阳太守张贡掩击之，斩首千五百级，得牛、羊、驴十八万头。冬，冲击诸种，斩首四千馀级。诏冲一子为郎。冲复追击于阿阳，斩首八百级。于是诸种前后三万馀户诣凉州刺史降。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "建康元年春，护羌从事马玄遂为诸羌所诱，将羌众亡出塞。领护羌校尉卫瑶追击玄等，斩首八百馀级，得牛、马、羊二十馀万头。赵冲复追叛羌到建威亶阴河。军度未竟，所将降胡六百馀人叛走，冲将数百人追之，遇羌伏兵，与战殁。冲虽身死，而前后多所斩获，羌由是衰耗。永嘉元年，封冲子恺义阳亭侯。以汉阳太守张贡代为校尉。左冯翊梁并稍以恩信招诱之，于是离浦、狐奴等五万馀户诣并降，陇右复平。并，大将军冀之宗人。封为鄠侯，邑二千户。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "自永和羌叛，至乎是岁，十馀年间，费用八十馀亿。诸将多断盗牢禀，私自润入，皆以珍宝货赂左右，上下放纵，不恤军事，士卒不得其死者，白骨相望于野。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "桓帝建和二年，白马羌寇广汉属国，杀长吏。是时西羌及湟中胡复畔为寇，益州刺史率板楯蛮讨破之，斩首招降二十万人。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "永寿元年，校尉张贡卒，以前南阳太守第五访代为校尉，甚有威惠，西垂无事。延熹二年，访卒，以中郎将段颎代为校尉。时烧当八种寇陇右，颎击大破之。四年，零吾复与先零及上郡沈氐、牢姐诸种并力寇并、凉及三辅。会段颎坐事征，以济南相胡闳代为校尉。闳无威略，羌遂陆梁，覆没营坞，寇患转盛，中郎将皇甫规击破之。五年，沈氐诸种复寇张掖、酒泉，皇甫规招之，皆降。事已具《规传》。鸟吾种复寇汉阳，陇西、金城诸郡兵共击破之，各还降附。至冬，滇那等五六千人复攻武威、张掖、酒泉，烧民庐舍。六年，陇西太守孙羌击破之，斩首溺死三千馀人。胡闳疾，复以段颎为校尉。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "永康元年，东羌岸尾等胁同种连寇三辅，中郎将张奂追，破斩之，事已具《奂传》。当煎羌寇武威，破羌将军段颎复破灭之，馀悉降散。事已具《颎传》。灵帝建宁三年，烧当羌奉使贡献。中平元年，北地降羌先零种因黄巾大乱，乃与湟中羌、义从胡北宫伯玉等反，寇陇右。事已见《董卓传》。兴平元年，冯翊降羌反，寇诸县，郭汜、樊稠击破之，斩首数千级。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "自爰剑后，子孙支分，凡百五十种。其九种在赐支河首以西，及在蜀、汉徼北，前史不载口数。唯参狼在武都，胜兵数千人。其五十二种衰少，不能自立，分散为附落，或绝灭无后，或引而远去。其八十九种，唯钟最强，胜兵十馀万。其馀大者万馀人，小者数千人，更相抄盗，盛衰无常，无虑顺帝时胜兵合可二十万人。发羌、唐旄等绝远，未尝往来。氂牛、白马羌在蜀、汉，其种别名号，皆不可纪知也。建武十三年，广汉塞外白马羌豪楼登等率种人五千馀户内属，光武封楼登为归义君长。至和帝永元六年，蜀郡徼外大牂夷种羌豪造头等率种人五十馀万口内属，拜造头为邑君长，赐印绶。至安帝永初元年，蜀郡徼外羌龙桥等六种万七千二百八十口内属。明年，蜀郡徼外羌薄申等八种三万六千九百口复举土内属。冬，广汉塞外参狼种羌二千四百口复来内属。桓帝建和二年，白马羌千馀人寇广汉属国，杀长吏，益州刺史率板楯蛮讨破之。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "湟中月氏胡，其先大月氏之别也，旧在张掖、酒泉地。月氏王为匈奴冒顿所杀，馀种分散，西逾葱领。其羸弱者南入山阻，依诸羌居止，遂与共婚姻。及骠骑将军霍去病破匈奴，取西河地，开湟中，于是月氏来降，与汉人错居。虽依附县官，而首施两端。其从汉兵战斗，随势强弱。被服饮食言语略与羌同，亦以父名母姓为种。其大种有七，胜兵合九千馀人，分在湟中及令居。又数百户在张掖，号曰义从胡。中平元年，与北宫伯玉等反，杀护羌校尉泠征、金城太守陈懿，遂寇乱陇右焉。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "论曰：羌戎之患，自三代尚矣。汉世方之匈奴，颇为衰寡，而中兴以后，边难渐大。朝规失绥御之和，戎师骞然诺之信。其内属者，或倥偬之豪右之手，或屈折于奴仆之勤。塞候时清，则愤怒而思祸。桴革暂动，则属鞬以鸟惊。故永初之间，群种蜂起。遂解仇嫌，结盟诅，招引山豪，转相啸聚，揭木为兵，负柴为械。毂马扬埃，陆梁于三辅。建号称制，恣睢于北地。东犯赵、魏之郊，南入汉、蜀之鄙，塞湟中，断陇道，烧陵园，剽城市，伤败踵系，羽书日闻。并、凉之士，特冲残毙，壮悍则委身于兵场，女妇则徽纆而为虏，发冢露胔，死生涂炭。自西戎作逆，未有陵斥上国若斯其炽也。和熹以女君亲政，威不外接。朝议惮兵力之损，情存苟安。或以边州难援，宜见捐弃。或惧疽食浸淫，莫知所限。谋夫回遑，猛士疑虑，遂徙西河四郡之人，杂寓关右之县。发屋伐树，塞其恋土之心。燔破赀积，以防顾还之思。于是诸将邓骘、任尚、马贤、皇甫规、张奂之徒，争设雄规，更奉征讨之命，征兵会众，以图其隙。驰骋东西，奔救首尾，摇动数州之境，日耗千金之资。至于假人增赋，借奉侯王，引金钱缣彩之珍，征粮粟盐铁之积。所以赂遗购赏，转输劳来之费，前后数十巨万。或枭克酋健，摧破附落，降俘载路，牛羊满山。军书未奏其利害，而离叛之状已言矣。故得不酧失，功不半劳。暴露师徒，连年而无所胜。官人屈竭，烈士愤丧。段颎受事，专掌军任，资山西之猛性，练戎俗之态情，穷武思尽飙锐以事之。被羽前登，身当百死之阵。蒙没冰雪，经履千折之道。始殄西种，卒定东寇。若乃陷击之所歼伤，追走之所崩籍，头颅断落于万丈之山，支革判解于重崖之上，不可校计。其能穿窜草石，自脱于锋镞者，百不一二。而张奂盛称“戎狄一气所生，不宜诛尽，流血污野，伤和致妖”。是何言之迂乎。羌虽外患，实深内疾，若攻之不根，是养疾疴于心腹也。惜哉寇敌略定矣，而汉祚亦衰焉。呜呼。昔先王疆理九土，判别畿荒，知夷貊殊性，难以道御，故斥远诉华，薄其贡职，唯与辞要而已。若二汉御戎之方，失其本矣。何则。先零侵境，赵充国迁之内地。煎当作寇，马文渊徙之三辅。贪其暂安之势，信其驯服之情，计日用之权宜，忘经世之远略，岂夫识微者之为乎。故微子垂泣于象箸，辛有浩叹于伊川也。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十七·西羌传第七十七",
    "text": "赞曰：金行气刚，播生西羌。氐豪分种，遂用殷强。虔刘陇北，假僭泾阳。朝劳内谋，兵惫外攘。",
    "chapter_url": "https://duguoxue.com/ershisishi/3405.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "武帝时，西域内属，有三十六国。汉为置使者、校尉领护之。宣帝改曰都护。元帝又置戊己二校尉，屯田于车师前王庭。哀、平间，自相分割，为五十五国。王莽篡位，贬易侯王，由是西域怨叛，与中国遂绝，并复役属匈奴。匈奴敛税重刻，诸国不堪命，建武中，皆遣使求内属，愿请都护。光武以天下初定，未遑外事，竟不许之。会匈奴衰弱，莎车王贤诛灭诸国。贤死之后，遂更相攻伐。小宛、精绝、戎庐、且末为鄯善所并。渠勒、皮山为于窴所统，悉有其地。郁立、单桓、孤胡、乌贪訾离为车师所灭。后其国并复立。永平中，北虏乃胁诸国共寇河西郡县，城门昼闭。十六年，明帝乃命将帅北征匈奴，取伊吾卢地，置宜禾都尉以屯田，遂通西域，于窴诸国皆遣子入侍。西域自绝六十五载，乃复通焉。明年，始置都护、戊己校尉。及明帝崩，焉耆、龟兹攻没都护陈睦，悉覆其众，匈奴、车师围戊己校尉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "建初元年春，酒泉太守段彭大破车师于交河城。章帝不欲疲敝中国以事夷狄，乃迎还戊己校尉，不复遣都护。二年，复罢屯田伊吾，匈奴因遣兵守伊吾地。时军司马班超留于窴，绥集诸国。和帝永元元年，大将军窦宪大破匈奴。二年，宪因遣副校尉阎槃将二千馀骑掩击伊吾，破之。三年，班超遂定西域，因以超为都护，居龟兹。复置戊己校尉，领兵五百人，居车师前部高昌壁。又置戊部候，居车师后部候城，相去五百里。六年，班超复击破焉耆，于是五十馀国悉纳质内属。其条支、安息诸国至于海濒四万里外，皆重译贡献。九年，班超遣掾甘英穷临西海而还。皆前世所不至，《山经》所未详，莫不备其风土，传其珍怪焉。于是远国蒙奇、兜勒皆来归服，遣使贡献。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "及孝和晏驾，西域背畔。安帝永初元年，频攻围都护任尚、段禧等，朝廷以其险远，难相应赴，诏罢都护。自此遂弃西域。北匈奴即复收属诸国，共为边寇十馀岁。敦煌太守曹宗患其暴害，元初六年，乃上遣行长史索班，将千馀人屯依吾，以招抚之。于是车师前王及鄯善王来降。数月，北匈奴复率车师后部王共攻没班等，遂击走其前王。鄯善逼急，求救于曹宗。宗因此请出兵击匈奴，报索班之耻，复欲进取西域。邓太后不许，但令置护西域副校尉，居敦煌，复部营兵三百人，羁縻而已。其后北虏连与车师入寇河西，朝廷不能禁，议者因欲闭玉门、阳关，以绝其患。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "延光二年，敦煌太守张珰上书陈三策，以为“北虏呼衍王常展转蒲类、秦海之间，专制西域，共为寇抄。今以酒泉属国吏士二千馀人集昆仑塞，先击呼衍王，绝其根本，因发鄯善兵五千人胁车师后部，此上计也。若不能出兵，可置军司马，将士五百人，四郡供其梨牛、谷食，出据柳中，此中计也。如又不能，则宜弃交河城，收鄯善等悉使入塞，此下计也”朝廷下其议。尚书陈忠上疏曰：",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "臣闻八蛮之寇，莫甚北虏。汉兴，高祖窘平城之围，太宗屈供奉之耻。故孝武愤怒，深惟久长之计，命遣虎臣，浮河绝漠，穷破虏庭。当斯之役，黔首陨于狼望之北，财币縻于卢山之壑，府库单竭，杼柚空虚，算至舟车，赀及六畜。夫岂不怀，虑久故也。遂开河西四郡，以隔绝南羌，收三十六国，断匈奴右臂。是以单于孤特，鼠窜远藏。至于宣、元之世，遂备蕃臣，关徼不闭，羽檄不行。由此察之，戎狄可以威服，难以化狎。西域内附日久，区区东望扣关者数矣，此其不乐匈奴慕汉之效也。今北虏已破车师，势必南攻鄯善，弃而不救，则诸国从矣。若然，则虏财贿益增，胆势益殖，威临南羌，与之交连。如此，河西四郡危矣。河西既危，不得不救，则百倍之役兴，不訾之费发矣。议者但念西域绝远，恤之烦费，不见先世苦心勤劳之意也。方今边境守御之具不精，内郡武卫之备不修，敦煌孤危，远来告急。复不辅助。内无以慰劳吏民，外无以威示百蛮。蹙国减土，经有明诫。臣以为敦煌宜置校尉，案旧增四郡屯兵，以西抚诸国。庶足折冲万里，震怖匈奴。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "帝纳之，乃以班勇为西域长史，将驰刑士五百人，西屯柳中。勇遂破平车师。自建武至于延光，西域三绝三通。顺帝永建二年，勇复击降焉耆。于是龟兹、疏勒、于胘、莎车等十七国皆来服从，而乌孙、葱领已西遂绝。六年，帝以伊吾旧膏腴之地，傍近西域，匈奴资之，以为抄暴，复令开设屯田，如永元时事，置伊吾司马一人。自阳嘉以后，朝威稍损，诸国骄放，转相陵伐。元嘉二年，长史王敬为于窴所没。永兴元年，车师后王复反攻屯营。虽有降首，曾莫惩革，自此浸以疏慢矣。班固记诸国风土人俗，皆已详备《前书》。今撰建武以后其事异于先者，以为《西域传》，皆安帝末班勇所记云。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "西域内属诸国，东西六千馀里，南北千馀里，东极玉门、阳关，西至葱领。其东北与匈奴、乌孙相接。南北有大山，中央有河。其南山东出金城，与汉南山属焉。其河有两源，一出葱领东流，一出于窴南山下北流，与葱领河合，东注蒲昌海。蒲昌海一名盐泽，去玉门三百馀里。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "自敦煌西出玉门、阳关，涉鄯善，北通伊吾千馀里，自伊吾北通车师前部高昌壁千二百里，自高昌壁北通后部金满城五百里。此其西域之门户也，故戊己校尉更互屯焉。伊吾地宜五谷、桑麻、蒲萄。其北又有柳中，皆膏腴之地。故汉常与匈奴争车师、伊吾，以制西域焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "自鄯善逾葱领出西诸国，有两道。傍南山北，陂河西行至莎车，为南道。南道西逾葱领，则出大月氏、安息之国也。自车师前王庭随北山，陂河西行至疏勒，为北道。北道西逾葱领，出大宛、康居、奄蔡焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "出玉门，经鄯善、且末、精绝三千馀里至拘弥。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "拘弥国，居宁弥城，去长史所居柳中四千九百里，去洛阳万二千八百里。领户二千一百七十三，口七千二百五十一，胜兵千七百六十人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "顺帝永建四年，于窴王放前杀拘弥王兴，自立其子为拘弥王，而遣使者贡献于汉。敦煌太守除由上求讨之，帝赦于窴罪，令归拘弥国，放前不肯。阳嘉元年，徐由遣疏勒王臣槃发二万人击于窴，破之，斩首数百级，放兵大掠，更立兴宗人成国为拘弥王而还。至灵帝熹平四年，于窴王安国攻拘弥，大破之，杀其王，死者甚众。戊己校尉、西域长史各发兵辅立拘弥侍子定兴为王。时人众裁有千口。其国西接于窴三百九十里。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "于窴国，居西城，去长史所居五千三百里，去洛阳万一千七百里。领户三万二千，口八万三千，胜兵三万馀人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "建武末，莎车王贤强盛，攻并于窴，徙其王俞林为骊归王。明帝永平中，于窴将休莫霸反莎车，自立为于窴王。休莫霸死，兄子广德立，后遂灭莎车，其国转盛。从精绝西北至疏勒十三国皆服从。而鄯善王亦始强盛。自是南道目葱领以东，唯此二国为大。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "顺帝永建六年，于窴王放前遣侍子诣阙贡献。元嘉元年，长史赵评在于窴病痈死，评子迎丧，道经拘弥。拘弥王成国与于窴王建素有隙，乃语评子云“于窴王令胡医持毒药著创中，故致死耳”评子信之，还入塞，以告敦煌太守马达。明年，以王敬代为长史，达令敬隐核其事。敬先过拘弥，成国复说云“于窴国人欲以我为王，今可因此罪诛建，于窴必服矣”敬贪立功名，且受成国之说，前到于窴，设供具请建，而阴图之。或以敬谋告建，建不信，曰“我无罪，王长史何为欲杀我”旦日，建从官属数十人诣敬。坐定，建起行酒，敬叱左右执之，吏士并无杀建意，官属悉得突走。时成国主簿秦牧随敬在会，持刀出曰“大事已定，何为复疑”即前斩建。于窴侯将输僰等遂会兵攻敬，敬持建头上楼宣告曰“天子使我诛建耳”于窴侯将遂焚营舍，烧杀吏士，上楼斩敬，悬首于市。输僰欲自立为王，国人杀之，而立建子安国焉。马达闻之，欲将诸郡兵出塞击于窴，桓帝不听，征达还，而以宋亮代为敦煌太守。亮到，开募于窴，令自斩输僰。时输僰死已经月。乃断死人头送敦煌，而不言其状。亮后知其诈，而竟不能出兵，于窴恃此遂骄。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "自于窴经皮山，至西夜、子合、德若焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "西夜国，一名漂沙，去洛阳万四千四百里。户二千五百，口万馀，胜兵三千人。地生白草，有毒，国人煎以为药，傅箭镞，所中即死。《汉书》中误云西夜、子合是一国，今各自有王。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "子合国，居呼鞬谷。去疏勒千里。领户三百五十，口四千，胜兵千人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "德若国，领户百馀，口六百七十，胜兵三百五十人。东去长史居三千五百三十里，去洛阳万二千一百五十里，与子合相接。其俗皆同。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "自皮山西南经乌秅，涉悬度，历罽宾，六十馀日行至乌弋山离国，地方数千里，时改名排持。复西南马行百馀日至条支。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "条支国城在山上，周回四十馀里。临西海，海水曲环其南及东北，三面路绝，唯西北隅通陆道。土地暑湿，出师子、犀牛、封牛、孔雀、大雀。大雀其卵如瓮。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "转北而东，复马行六十馀日至安息。后役属条支，为置大将，临领诸小城焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "安息国，居和椟城，去洛阳二万五千里。北与康居接，南与乌弋山离接。地方数千里，小城数百，户口胜兵最为殷盛。其东界木鹿城，号为小安息，去洛阳二万里。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "章帝章和元年，遣使献师子、符拔。符拔形似麟而无角。和帝永元九年，都护班超遣甘英使大秦，抵条支。临大海欲度，而安息西界船人谓英曰“海水广大，往来者逢善风三月乃得度，若遇迟风，亦有二岁者，故入海人皆赍三岁粮。海中善使人思土恋慕，数有死亡者”英闻之乃止。十三年，安息王满屈复献师子及条支大鸟，时谓之安息雀。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "自安息西行三千四百里至阿蛮国。从阿蛮西行三千六百里至斯宾国。从斯宾南行度河，又西南至于罗国九百六十里，安息西界极矣。自此南乘海，乃通大秦。其土多海西珍奇异物焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "大秦国，一名犁鞬，以在海西，亦云海西国。地方数千里，有四百馀城。小国役属者数十。以石为城郭。列置邮亭，皆垩{既土}之。有松柏诸木百草。人俗力田作，多种树蚕桑。皆髡头而衣文绣，乘辎軿白盖小车，出入击鼓，建旌旗幡帜。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "所居城邑，周圜百馀里。城中有五宫，相去各十里。宫室皆以水精为柱，食器亦然。其王日游一宫，听事五日而后遍。常使一人持囊随王车，人有言事者，即以书投囊中，王室宫发省，理其枉直。各有官曹文书。置三十六将，皆会议国事。其王无有常人。皆简立贤者。国中灾异及风雨不时，辄废而更立，受放者甘黜不怨。其人民皆长大平正，有类中国，故谓之大秦。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "土多金银奇宝，有夜光璧、明月珠、骇鸡犀、珊瑚、虎魄、琉璃、琅玕、朱丹、青碧。刺金缕绣，织成金缕罽、杂色绫。作黄金涂、火浣市。又有细布，或言水羊毳，野蚕茧所作也。合会诸香，煎其汁以为苏合。凡外国诸珍异皆出焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "以金银为钱，银钱十当金钱一。与安息、天竺交市于海中，利有十倍。其人质直，市无二价。谷食常贱，国用富饶。邻国使到其界首者，乘驿诣王都，至则给以金钱。其王常欲通使于汉，而安息欲以汉缯彩与之交市，故遮阂不得自达。至桓帝延熹九年，大秦王安敦遣使自日南徼外献象牙、犀角、玳瑁，始乃一通焉。其所表贡，并无珍异，疑传者过焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "或云其国西有弱水、流沙，近西王母所居处，几于日所入也。《汉书》云“从条支西行二百馀日，近日所入”，则与今书异矣。前世汉使皆自乌弋以还，莫有至条支者也。又云“从安息陆道绕海北行出海西至大秦，人庶连属，十里一亭，三十里一置，终无盗贼寇警。而道多猛虎、师子，遮害行旅，不百馀人赍兵器，辄为所食”。又言“有飞桥数百里可度海北诸国”。所生奇异玉石诸物，谲怪多不经，故不记云。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "大月氏国，居蓝氏城，西接安息，四十九日行，东去长史所居六千五百三十七里，去洛阳万六千三百七十里。户十万，口四十万，胜兵十馀万人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "初，月氏为匈奴所灭，遂迁于大夏，分其国为休密、双靡、贵霜、肹顿、都密，凡五部翕侯。后百馀岁，贵霜翕侯丘就却攻灭四翕侯，自立为王，国号贵霜。侵安息。取高附地。又灭濮达、罽宾，悉有其国。丘就却年八十馀死，子阎膏珍代为王。复灭天竺，置将一人监领之。月氏自此之后，最为富盛，诸国称之，皆曰贵霜王。汉本其故号，言大月氏云。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "高附国，在大月氏西南，亦大国也。其俗似天竺，而弱，易服。善贾贩，内富于财。所属无常，天竺、罽宾、安息三国强则得之，弱则失之，而未尝属月氏。《汉书》以为五翕侯数，非其实也。后属安息。及月氏破安息，始得高附。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "天竺国，一名身毒，在月氏之东南数千里。俗与月氏同，而卑湿暑热。其国临大水。乘象而战。其人弱于月氏，修浮图道，不杀伐，遂以成俗。从月氏、高附国以西，南至西海，东至磐起国，皆身毒之地。身毒有别城数百，城置长。别国数十，国置王。虽各小异，而俱以身毒为名，其时皆属月氏。月氏杀其王而置将，令统其人。土出象、犀、玳瑁、金、银、铜、铁、铅、锡，西与大秦通，有大秦珍物。又有细布、好毾、诸香、石蜜、胡椒、姜、黑盐。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "和帝时，数遣使贡献，后西域反畔，乃绝。至桓帝延熹二年、四年，频从日南徼外来献。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "世传明帝梦见金人，长大，顶有光明，以问群臣。或曰“西方有神，名曰佛，其形长丈六尺而黄金色”帝于是遣使天竺，问佛道法，遂于中国图画形象焉。楚王英始信其术，中国因此颇有奉其道者。后桓帝好神，数祀浮图、老子，百姓稍有奉者，后遂转盛。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "东离国，居沙奇城，在天竺东南三千馀里，大国也。其土气、物类与天竺同。列城数十，皆称王。大月氏伐之，遂臣服焉。男女皆长八尺，而怯弱。乘象、骆驼，往来邻国。有寇，乘象以战。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "栗弋国，属康居。出名马、牛、羊、蒲萄众果，其土水美，故蒲萄酒特有名焉。严国，在奄蔡北，属康居，出鼠皮以输之。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "奄蔡国，改名阿兰聊国，居地城，属康居。土气温和，多桢松、白草。民俗衣服与康居同。莎车国，西经蒲犁、无雷至大月氏，东去洛阳万九百五十里。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "匈奴单于因王莽之乱，略有西域，唯莎车王延最强，不肯附属。元帝时，尝为侍子，长于京师，慕乐中国，亦复参其典法。常敕诸子，当世奉汉家，不可负也。天凤五年，延死，谥忠武王，子康代立。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "光武初，康率傍国拒匈奴，拥卫故都护吏士妻子千馀口，檄书河西，问中国动静，自陈思慕汉家。建武五年，河西大将军窦融乃承制立康为汉莎车建功怀德王、西域大都尉，五十五国皆属焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "九年，康死，谥宣成王。弟贤代立，攻破拘弥、西夜国，皆杀其王，而立其兄康两子为拘弥、西夜王。十四年，贤与鄯善王安并遣使诣阙贡献，于是西域始通。葱领以东诸国皆属贤。十七年，贤复遣使奉献，请都护。天子以问大司空窦融，以为贤父子兄弟相约事汉，款诚又至，宜加号位以镇安之。帝乃因其使，赐贤西域都护印绶，及车旗黄金锦绣。敦煌太守裴遵上言“夷狄不可假以大权，又令诸国失望”诏书收还都护印绶，更赐贤以汉大将军印绶。其使不肯易，遵迫夺之，贤由是始恨。而犹诈称大都护，移书诸国，诸国悉服属焉，号贤为单于。贤浸以骄横，重求赋税，数攻龟兹诸国，诸国愁惧。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "二十一年冬，车师前王、鄯善、焉耆等十八国俱遣子入侍，献其珍宝。及得见，皆流涕稽首，愿得都护。天子以中国初定，北边未服，皆还其侍子，厚赏赐之。是时贤自负兵强，欲并兼西域，攻击益甚。诸国闻都护不出，而侍子皆还，大忧恐，乃与敦煌太守檄，愿留侍子以示莎车，言侍子见留，都护寻出，冀且息其兵。裴遵以状闻，天子许之。二十二年，贤知都护不至，遂遗鄯善王安书，令绝通汉道。安不纳而杀其使。贤大怒，发兵攻鄯善。安迎战，兵败，亡入山中。贤杀略千馀人而去。其冬，贤复攻杀龟兹王，遂兼其国。鄯善、焉耆诸国侍子久留敦煌，愁思，皆亡归。鄯善王上书，愿复遣子入侍，更请都护。都护不出，诚迫于匈奴。天子报曰“今使者大兵未能得出，如诸国力不从心，东西南北自在也”于是鄯善、车师复附匈奴，而贤益横。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "妫塞王自以国远，遂杀贤使者，贤击灭之，立其国贵人驷鞬为妫塞王。贤又自立其子则罗为龟兹王。贤以则罗年少，乃分龟兹为乌垒国，徙驷鞬为乌垒王，又更以贵人为妫塞王。数岁，龟兹国人共杀则罗、驷鞬，而遣使匈奴，更请立王。匈奴立龟兹贵人身毒为龟兹王，龟兹由是属匈奴。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "贤以大宛贡税减少，自将诸国兵数万人攻大宛，大宛王延留迎降，贤因将还国，徙拘弥王桥塞提为大宛王。而康居数攻之，桥塞提在国岁馀，亡归，贤复以为拘弥王，而遣延留还大宛，使贡献如常。贤又徙于窴王俞林为骊归王，立其弟位侍为于窴王。岁馀，贤疑诸国欲畔，召位侍及拘弥、姑墨、子合王，尽杀之，不复置王，但遣将镇守其国。位侍子戎亡降汉。封为守节侯。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "莎车将君得在于窴暴虐，百姓患之。明帝永平三年，其大人都末出城，见野豕，欲射之。豕乃言曰“无射我，我乃为汝杀君得”都末因此即与兄弟共杀君得。而大人休莫霸复与汉人韩融等杀都末兄弟，自立为于窴王，复与拘弥国人攻杀莎车将在皮山者，引兵归。于是贤遣其太子、国相，将诸国兵二万人击休莫霸，霸迎与战，莎车兵败走，杀万馀人。贤复发诸国数万人，自将击休莫霸，霸复破之，斩杀过半，贤脱身走归国。休莫霸进围莎车，中流矢死，兵乃退。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "于窴国相苏榆勒等共立休莫霸兄子广德为王。匈奴与龟兹诸国共攻莎车，不能下。广德承莎车之敝，使弟辅国侯仁将兵攻贤。贤连被兵革，乃遣使与广德和。先是广德父拘在莎车数岁，于是贤归其父，而以女妻之，结为昆弟，广德引兵去。明年，莎车相且运等患贤骄暴，密谋反城降于窴。于窴王广德乃将诸国兵三万人攻莎车。贤城守，使使谓广德曰“我还汝父，与汝妇，汝来击我，何为”广德曰“王，我妇父也，久不相见，愿各从两人会城外结盟”贤以问且运，且运曰“广德女婿，至亲，宜出见之”贤乃轻出，广德遂执贤。而且运等因内于窴兵，虏贤妻子而并其国。锁贤将归，岁馀杀之。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "匈奴闻广德灭莎车，遣五将发焉耆、尉黎、龟兹十五国兵三万馀人围于窴，广德乞降，以其太子为质，约岁给罽絮。冬，匈奴复遣兵将贤质子不居徵立为莎车王，广德又攻杀之，更立其弟齐黎为莎车王，章帝元和三年也。时，长史班超发诸国兵击莎车，大破之，由是遂降汉。事已惧《班超传》。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "莎车东北至疏勒。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "疏勒国，去长史所居五千里，去洛阳万三百里。领户二万一千，胜兵三万馀人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "明帝永平十六年，龟兹王建攻杀疏勒王成，自以龟兹左侯兜题为疏勒王。冬，汉遣军司马班超劫缚兜题，而立成之兄子忠为疏勒王。忠后反畔，超击斩之。事已具《超传》。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "安帝元初中，疏勒王安国以舅臣磐有罪，徙于月氏。月氏王亲爱之。后安国死，无子，母持国政，与国人共立臣磐同产弟子遗腹为疏勒王。臣磐闻之，请月氏王曰“安国无子，种人微弱，若立母氏，我乃遗腹叔父也，我当为王”月氏乃遣兵送还疏勒。国人素敬爱臣磐，又畏惮月氏，即共夺遗腹印绶，迎臣磐立为王，更以遗腹为磐稿城侯。后莎车连畔于窴，属疏勒，疏勒以强，故得与龟兹、于窴为敌国焉。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "顺帝永建二年，臣磐遣使奉献，帝拜臣磐为汉大都尉，兄子臣勋为守国司马。五年，臣磐遣侍子与大宛、莎车使俱诣阙贡献。阳嘉二年，臣磐复献师子、封牛。至灵帝建宁元年，疏勒王汉大都尉于猎中为其季父和得所射杀，和得自立为王。三年，凉州刺史孟佗遣从事任涉将敦煌兵五百人，与戊司马曹宽、西域长史张晏，将焉耆、龟兹、车师前后部，合三万馀人，讨疏勒，攻桢中城，四十馀日不能下，引去。其后疏勒王连相杀害，朝廷亦不能禁。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "东北经尉头、温宿、姑墨、龟兹至焉耆。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "焉耆国王居南河城，北去长史所居八百里，东去洛阳八千二百里。户万五千，口五万二千，胜兵二万馀人。其国四面有大山，与龟兹相连，道险厄，易守。有海水曲入四山之内，周匝其城三十馀里。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "永平末，焉耆与龟兹共攻没都护陈睦、副校尉郭恂，杀吏士二千馀人。至永元六年，都护班超发诸国兵讨焉耆、危须、尉黎、山国，遂斩焉耆、尉黎二王首，传送京师，县蛮夷邸。超乃立焉耆左候元孟为王，尉黎、危须、山国皆更立其王。至安帝时，西域背畔。延光中，超子勇为西域长史，复讨定诸国。元孟与尉黎、危须不降。永建二年，勇与敦煌太守张朗击破之，元孟乃遣子诣阙贡献。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "蒲类国，居天山西疏榆谷，东南去长史所居千二百九十里，去洛阳万四百九十里。户八百馀，口二千馀，胜兵七百馀人。庐帐而居，逐水草，颇知田作。有牛、马、骆驼、羊畜。能作弓矢。国出好马。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "蒲类本大国也，前西域属匈奴，而其王得罪单于，单于怒，徙蒲类人六千馀口，内之匈奴右部阿恶地，因号曰阿恶国。南去车师后部马行九十馀日。人口贫羸，逃亡山谷间，故留为国云。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "移支国，居蒲类地。户千馀，口三千馀，胜兵千馀人。其人勇猛敢战，以寇抄为事。皆被发，随畜逐水草，不知田作。所出皆与蒲类同。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "东且弥国，东去长史所居八百里，去洛阳九千二百五十里。户三千馀，口五千馀，胜兵二千馀人。庐帐居，逐水草，颇田作。其所出有亦与蒲类同。所居无常。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "车师前王居交河城。河水分流绕城，故号交河。去长史所居柳中八十里，东去洛阳九千一百二十里。领户千五百馀，口四千馀，胜兵二千人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "后王居务涂谷，去长史所居五百里，去洛阳九千六百二十里。领户四千馀，口万五千馀，胜兵三千馀人。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "前后部及东且弥、卑陆、蒲类、移支，是为车师六国，北与匈奴接，前部西通焉耆北道，后部西通乌孙。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "建武二十一年，与鄯善、焉耆遣子入侍，光武遣还之，乃附属匈奴。明帝永平十六年，汉取伊吾卢，通西域，车师始复内属。匈奴遣兵击之，复降北虏。和帝永元二年，大将军窦宪破北匈奴，车师震慑，前后王各遣子奉贡入侍，并赐印绶金帛。八年，戊己校尉索頵欲废后部王涿鞮，立破虏侯细致。涿鞮忿前王尉卑大卖己，因反击尉卑大，获其妻子。明年，汉遣将兵长史王林，发凉州六郡兵及羌胡二万馀人，以讨涿鞮，获首虏千馀人。涿鞮入北匈奴，汉军追击，斩之，立涿鞮弟农奇为王。至永宁元年，后王军就及母沙麻反畔，杀后部司马及敦煌行事。至安帝延光四年，长史班勇击军就，大破，斩之。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "顺帝永建元年，勇率后王农奇子加特奴及八滑等，发精兵击北虏呼衍王，破之。勇于是上立加特奴为后王，八滑为后部亲汉侯。阳嘉三年夏，车师后部司马率加特奴等千五百人，掩击北匈奴于阊吾陆谷，坏其庐落，斩数百级，获单于母、季母及妇女数百人，牛、羊十馀万头，车千馀两，兵器什物甚众。四年春，北匈奴呼衍王率兵侵后部，帝以车师六国接近北虏，为西域蔽扞，乃令敦煌太守发诸国兵，及玉门关候、伊吾司马，合六千三百骑救之，掩击北虏于勒山，汉军不利。秋，呼衍王复将二千人攻后部，破之。桓帝元嘉元年，呼衍王将三千馀骑寇伊吾，伊吾司马毛恺遣吏兵五百人于蒲类海东与呼衍王战，悉为所没，呼衍王遂攻伊吾屯城。夏，遣敦煌太守司马达将敦煌、酒泉，张掖属国吏士四千馀人救之，出塞至蒲类海，呼衍王闻而引去，汉军无功而还。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "永兴元年，军师后部王阿罗多与戊部候严皓不相得，遂忿戾反畔，攻围汉屯田且固城，杀伤吏士。后部候炭遮领馀人畔阿罗多，诣汉吏降。阿罗多迫急，将其母妻子，从百馀骑亡走北匈奴中，敦煌太守宋亮上立后部故王军就质子卑君为后部王。后阿罗多复从匈奴中还，与卑君争国，颇收其国人。戊校尉阎详虑其招引北虏，将乱西域，乃开信告示，许复为王，阿罗多乃诣详降。于是收夺所赐卑君印绶，更立阿罗多为王，仍将卑君还敦煌，以后部人三百帐别属役之，食其税。帐者，犹中国之户数也。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "论曰：西域风土之载，前古未闻也。汉世张骞怀致远之略，班超奋封侯之志，终能立功西遐，羁服外域。自兵威之所肃服，财赂之所怀诱，莫不献方奇，纳爱质，露顶肘行，东向而朝天子。故设戊己之官，分任其事。建都护之帅，总领其权。先驯则赏籝金以赐龟绶，后服则系头颡而衅北阙。立屯田于膏腴之野，列邮置于要害之路。驰命走驿，不绝于时月。商胡贩客，日款于塞下。其后甘英乃抵条支而历安息，临西海以望大秦，拒玉门、阳关者四万馀里，靡不周尽焉。若其境俗性智之优薄，产载物类之区品，川河领障之基源，气节凉暑之通隔，梯山栈谷、绳行沙度之道，身热首痛、风灾鬼难之域，莫不备写情形，审求根实。至于佛道神化，兴自身毒，而二汉方志，莫有称焉。张骞但著地多暑湿，乘象而战，班勇虽列其奉浮图，不杀伐，而精文善法、导达之功，靡所传述。余闻之后说也，其国则殷乎中土，玉烛和气。灵圣之所降集，贤懿之所挺生，神迹诡怪，则理绝人区，感验明显，则事出天外。而骞、超无闻者，岂其道闭往运，数开叔叶乎。不然，何诬异之甚也。汉自楚英始盛斋戒之祀，桓帝又修华盖之饰。将微义未译，而但神明之邪。详其清心释累之训，空有兼遣之宗，道书之流也。且好仁恶杀，蠲敝崇善，所以贤达君子多爱其法焉。然好大不经，奇谲无已，虽邹衍谈天之辩，庄周蜗角之论，尚未足以概其万一。又精灵起灭，因报相寻。若晓而昧者，故通人多惑焉。盖导俗无方，适物异会，取诸同归，措夫疑说，则大道通矣。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十八·西域传第七十八",
    "text": "赞曰：逷矣西胡，天之外区。土物琛丽，人性淫虚。不率华礼，莫有典书。若微神道，何恤何拘。",
    "chapter_url": "https://duguoxue.com/ershisishi/3406.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "南匈奴醯落尸逐鞮单于比者，呼韩邪单于之孙，乌珠留若鞮单于之子也。自呼韩邪后，诸子以次立，至比季父孝单于舆时，以比为右薁鞬日逐王，部领南边及乌桓。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "建武初，彭宠反畔于渔阳，单于与共连兵，因复权立卢芳，使入居五原。光武初，方平诸夏，未遑外事。至六年，始令归德侯刘飒使匈奴，匈奴亦遣使来献，汉复令中郎将韩统报命，赂遗金币，以通旧好。而单于骄踞，自比冒顿，对使者辞语悖慢，帝待之如初。初，使命常通，而匈奴数与卢芳共侵北边。九年，遣大司马吴汉等击之。经岁无功，而匈奴转盛，抄暴日增。十三年，遂寇河东，州郡不能禁。于是渐徙幽、并边人于常山关、居庸关已东，匈奴左部遂复转居塞内。朝廷患之，增缘边兵郡数千人，大筑亭候，修烽火。匈奴闻汉购求卢芳，贪得财帛，乃遣芳还降，望得其赏。而芳以自归为功，不称匈奴所遣，单于复耻言其计，故赏遂不行。由是大恨，入寇尤深。二十年，遂至上党、扶风、天水。二十一年冬，复寇上谷、中山，杀略抄掠甚众，北边无复宁岁。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "初，单于弟右谷蠡王伊屠知牙师以次当为左贤王。左贤王即是单于储副。单于欲传其子，遂杀知牙师。知牙师者，王昭君之子也。昭君字嫱，南郡人也。初，元帝时，以良家子选入掖庭。时，呼韩邪来朝，帝敕以宫女五人赐之。昭君入宫数岁，不得见御，积悲怨，乃请掖庭令求行。呼韩邪临辞大会，帝召五女以示之。昭君丰容靓饰，光明汉宫，顾景裴回，竦动左右。帝见大惊，意欲留之，而难于失信，遂与匈奴。生二子。及呼韩邪死，其前阏氏子代立，欲妻之，昭君上书求归，成帝敕令从胡俗，遂复为后单于阏氏焉。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "比见知牙师被诛，出怨言曰“以兄弟言之，右谷蠡王次当立。以子言之，我前单于长子，我当立”遂内怀猜惧，庭会稀阔。单于疑之，乃遣两骨都侯监领比所部兵。二十二年，单于舆死，子左贤王乌达鞮侯立为单于。复死，弟左贤王蒲奴立为单于。比不得立，既怀愤恨。而匈奴中连年旱蝗，赤地数千里，草木尽枯，人畜饑疫，死耗太半。单于畏汉乘其敝，乃遣使诣渔阳求和亲。于是遣中郎将李茂报命。而比密遣汉人郭衡奉匈奴地图，二十三年，诣西河太守求内附。两骨都侯颇觉其意，会五月龙祠，因白单于，言薁鞬日逐夙来欲为不善，若不诛，且乱国。时，比弟渐将王在单于帐下，闻之，驰以报比。比惧，遂敛所主南边八部众四五万人，待两骨都侯还，欲杀之。骨都侯且到，知其谋，皆轻骑亡去，以告单于。单于遣万骑击之，见比众盛，不敢进而还。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二十四年春，八部大人共议立比为呼韩邪单于，以其大父尝依汉得安，故欲袭其号。于是款五原塞，愿永为藩蔽，扞御北虏。帝用五官中郎将耿国议，乃许之。其冬，比自立为呼韩邪单于。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二十五年春，遣弟左贤王莫将兵万馀人击北单于弟薁鞬左贤王，生获之。又破北单于帐下，并得其众，合万馀人，马七千匹、牛羊万头。北单于震怖，却地千里。初，帝造战车，可驾数牛，上作楼橹，置于塞上，以拒匈奴。时人见者或相谓曰“谶言汉九世当却北狄地千里，岂谓此邪”及是，果拓地焉。北部薁鞬骨都侯与右骨都侯率众三万馀人来归南单于，南单于复遣使诣阙，奉藩称臣，献国珍宝，求使者监护，遣侍子，修旧约。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二十六年，遣中郎将段郴、副校尉王郁使南单于，立其庭，去五原西部塞八十里。单于乃延迎使者。使者曰“单于当伏拜受诏”单于顾望有顷，乃伏称臣。拜讫，令译晓使者曰“单于新立，诚惭于左右，愿使者众中无相屈折也”骨都侯等见，皆泣下。郴等反命，诏乃听南单于入居云中。遣使上书，献骆驼二头，文马十匹。夏，南单于所获北虏薁鞬左贤王将其众及南部五骨都侯合三万馀人畔归，去北庭三百馀里，共立薁鞬左贤王为单于。月馀日，更相攻击，五骨都侯皆死，左贤王遂自杀，诸骨都侯子各拥兵自守。秋，南单于遣子入侍，奉奏诣阙。诏赐单于冠带、衣裳、黄金玺、盭緺绶，安车羽盖，华藻驾驷，宝剑弓箭，黑节三，驸马二，黄金、锦绣、缯布万匹，絮万斤，乐器鼓车，棨戟甲兵，饮食什器。又转河东米糒二万五千斛。牛、羊三万六千头，以赡给之。令中郎将置安集掾史将弛刑五十人，持兵弩随单于所处，参辞讼，察动静。单于岁尽辄遣使奉奏，送侍子入朝，中郎将从事一人将领诣阙。汉遣谒者送前侍子还单于庭，交会道路。元正朝贺，拜祠陵庙毕，汉乃遣单于使，令谒者将送，赐彩缯千匹，锦四端，金十斤，太宫御食酱及橙、橘、龙眼、荔支。赐单于母及诸阏氏、单于子及左右贤王、左右谷蠡王、骨都侯有功善有，缯彩合万匹。岁以为常。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "匈奴俗，岁有三岁祠，常以正月、五月、九月戊日祭天神。南单于既内附，兼祠汉帝，因会诸部议国事，走马及骆驼为乐。其大臣贵者左贤王，次左谷蠡王，次右贤王，次右谷蠡王，谓之四角。次左右日逐王，次左右温禺鞮王，次左右渐将王，是为六角。皆单于子弟，次第当为单于者也。异姓大臣：左右骨都侯，次左右尸逐骨都侯，其馀日逐、且渠、当户诸官号，各以权力优劣、部众多少为高下次第焉。单于姓虚连题。异姓有呼衍氏、须卜氏、丘林氏、兰氏四姓，为国中名族，常与单于婚姻。呼衍氏为左，兰氏、须卜氏为右，主断狱听讼，当决轻重，口白单于，无文书簿领焉。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "冬，前畔五骨都侯子复将其众三千人归南部，北单于使骑追击，悉获其众。南单于遣兵拒之，逆战不利。于是复诏单于徙居西河美稷，因使中郎将段郴及副校尉王郁留西河拥护之，为设官府、从事、掾史。令西河长史岁将骑二千、弛刑五百人，助中郎将卫护单于，冬屯夏罢。自后以为常，及悉复缘边八郡。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "南单于既居西河，亦列置诸部王，助为扞戍。使韩氏骨都侯屯北地，右贤王屯朔方，当于骨都侯屯五原，呼衍骨都侯屯云中，郎氏骨都侯屯定襄，左南将军屯雁门，栗籍骨都侯屯代郡，皆领部众为郡县侦罗耳目。北单于惶恐，颇还所略汉人，以示善意。抄兵每到南部下，还过亭候，辄谢曰“自击亡虏薁鞬日逐耳，非敢犯汉人也”",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二十七年，北单于遂遣使诣武威求和亲，天子召公卿廷议，不决。皇太子言曰“南单于新附，北虏惧于见伐，故倾耳而听，争欲归义耳。今未能出兵，而反交通北虏，臣恐南单于将有二心，北虏降者且不复来矣”帝然之，告武威太守勿受其使。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二十八年，北匈奴复遣使诣阙，贡马及裘，更乞和亲，并请音乐，又求率西域诸国胡客与俱献见。帝下三府议酧答之宜。司徒掾班彪奏曰：",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "臣闻孝宣皇帝敕边守尉曰“匈奴大国，多变诈。交接得其情，则却敌折冲。应对入其数，则反为轻欺”今北匈奴见南单于来附，惧谋其国，故数乞和亲，又远驱牛、马与汉合市，重遣名王，多所贡献。斯皆外示富强，以相欺诞也。臣见其献益重，知其国益虚，归亲愈数，为惧愈多。然今既未获助南，则亦不宜绝北，靶縻之义，礼无不答。谓可颇加赏赐，略与所献相当，明加晓告以前世呼韩邪、郅支行事。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "报答之辞，令必有适，今立稿草并上，曰“单于不忘汉恩，追念先祖旧约，欲修和亲，以辅身安国，计议甚高，为单于嘉之。往者，匈奴数有乖乱，呼韩邪、郅支自相仇隙，并蒙孝宣皇帝垂恩救护，故各遣侍子称藩保塞。其后郅支忿戾，自绝皇泽。而呼韩附亲，忠孝弥著。及汉灭郅支，遂保国传嗣，子孙相继。今南单于携众南向，款塞归命。自以呼韩嫡长，次第当立，而侵夺失职，猜疑相背，数请兵将，归扫北庭，策谋纷纭，无所不至。惟念斯言不可独听，又以北单于比年贡献，欲修和亲，故拒而未许，将以成单于忠孝之义。汉秉威信，总率万国，日月所照，皆为臣妾。殊俗百蛮，义无亲疏，服顺者褒赏，畔逆者诛罚，善恶之效，呼韩、郅支是也。今单于欲修和亲，款诚已达，何嫌而欲率西域诸国俱来献见。西域国属匈奴，与属汉何异。单于数连兵乱，国内虚耗，贡物裁以通礼，何必献马裘。今赍杂缯五百匹，弓鞬韥丸一，矢四发，遣遗单于。又赐献马左骨都侯、右谷蠡王杂缯各四百匹，斩马剑各一。单于前言先帝时所赐呼韩邪竽、瑟、空侯皆败，愿复栽赐。念单于国尚未安，方厉武节，以战攻为务，竽瑟之用，不如良弓利剑，故未以赍。朕不爱小物，于单于使宜所欲，遣驿以闻”",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "帝悉纳从之。二十九年，赐南单于羊数万头。三十一年，北匈奴复遣使如前，乃玺书报答，赐以彩缯，不遣使者。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于比立九年薨，中郎将段郴将兵赴吊，祭以酒米，分兵卫护之。比弟左贤王莫立，帝遣使者赍玺书镇慰，拜授玺绶，遗冠帻，绛单衣三袭，童子佩刀、绲带各一，又赐缯彩四千匹，令赏赐诸王、骨都侯已下。其后单于薨，吊祭慰赐，以此为常。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "丘浮尤鞮单于莫，中元元年立，一年薨，弟汗立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "伊伐于虑鞮单于汗，中元二年立。永平二年，北匈奴护于丘率众千馀人来降。南部单于汗立二年薨，单于比之子適立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "醯僮尸逐侯鞮单于適，永平二年立。五年冬，北匈奴六七千骑入于五原塞，遂寇云中，至原阳。南单于击却之，西河长史马襄赴救，虏乃引去。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于適立四年薨，单于莫子苏立，是为丘除车林鞮单于。敏月复薨，单于適之弟长立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "胡邪尸逐侯鞮单于长，永平六年立。时北匈奴犹盛，数寇边，朝廷以为忧。会北单于欲合市，遣使求和亲，显宗冀其交通，不复为寇，乃许之。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "八年，遣越骑司马郑众北使报命，而南部须卜骨都侯等知汉与北虏交使，怀嫌怨欲畔，密因北使，令遣兵迎之。郑众出塞，疑有异，伺候果得须卜使人，乃上言宜更置大将，以防二虏交通。由是始置度辽营，以中郎将吴棠行度辽将军事，副校尉来苗、左校尉阎章、右校尉张国将黎阳虎牙营士，屯五原曼柏。又遣骑都尉秦彭将兵屯美稷。其年秋，北虏果遣二千骑候望朔方，作马革船，欲度迎南部畔者，以汉有备，乃引去。复数寇抄边郡，焚烧城邑，杀略甚众，河西城门昼闭，帝患之。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "十六年，乃大发缘边兵，遣诸将四道出塞，北征匈奴。南单于遣左贤王信随太仆祭肜及吴棠出朔方高阙，攻皋林温禺犊王于涿邪山。虏闻汉兵来，悉度漠去。肜、棠坐不至涿邪山免，以骑都尉来苗行度辽将军。其年，北匈奴入云中，遂至渔阳，太守廉范击却之。诏遣使者高弘发三郡兵追之，无所得。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "建初元年，来苗迁济阴太守，以征西将军耿秉行度辽将军。时皋林温禺犊王复将众还居涿邪山，南单于闻知，遣轻骑与缘边郡及乌桓兵出塞击之，斩首数百级，降者三四千人。其年，南部苦蝗，大饑，肃宗禀给其贫人三万馀口。七年，耿秉迁执金吾，以张掖太守邓鸿行度辽将军。八年，北匈奴三木楼訾大人稽留斯等，率三万八千人、马二万匹、牛、羊十馀万，款五原塞降。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "元和元年，武威太守孟云上言北单于复愿与吏人合市，诏书听云遣驿使迎呼慰纳之。北单于乃遣大且渠伊莫訾王等，驱牛、马万馀头来与汉贾客交易。诸王大人或前至，所在郡县为设官邸，赏赐待遇之。南单于闻，乃遣轻骑出上郡，遮略生口，抄掠牛、马，驱还入塞。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二年正月，北匈奴大人车利、涿兵等亡来入塞，凡七十三辈。时北虏衰耗，党众离畔，南部攻其前，丁零寇其后，鲜卑击其左，西域侵其右，不复自立，乃远引而去。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于长立二十三年薨，单于汗之子宣立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "伊屠於闾鞮单于宣，元和二年立。其岁，单于遣兵千馀人猎至涿邪山，卒与北虏温禺犊王遇，因战，获其首级而还。冬，孟云上言“北虏以前既和亲，而南部复往抄掠，北单于谓汉欺之，谋欲犯塞，谓宜还南所掠生口，以慰安其意”肃宗从太仆袁安议，许之。乃下诏曰“昔猃狁、獯粥之敌中国，其所由来尚矣。往者虽有和亲之名，终无丝发之效。墝埆之人，屡婴涂炭。父战于前，子死于后。弱女乘于亭障，孤儿号于道路。老母寡妻设虚祭，饮泣泪，想望归魂于沙漠之表，岂不哀哉。传曰：江海所以能长百川者，以其下之也。少加屈下，尚何足病。况今与匈奴君臣分定，辞顺约明，贡献累至，岂宜违信，自受其曲。其敕度辽及领中郎将庞奋倍雇南部所得生口，以还北虏。其南部斩首获生，计功受赏如常科”于是南单于复令薁鞮日逐王师子将轻骑数千出塞掩击北虏，复斩获千人。北虏众以南部为汉所厚，又闻取降者岁数千人。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "章和元年，鲜卑入左地击北匈奴，大破之，斩优留单于，取其匈奴皮而还。北庭大乱，屈兰、储卑、胡都须等五十八部，口二十万，胜兵八千人，诣云中、五原、朔方、北地降。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于宣立三年薨，单于长之弟屯屠何立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "休兰尸逐侯鞮单于屯屠何，章和二年立。畤北虏大乱，加以饑蝗，降者前后而至。南单于将并北庭，会肃宗崩，窦太后临朝。其年七月，单于上言：",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "臣累世蒙恩，不可胜数。孝章皇帝圣思远虑，遂欲见成就，故令乌桓、鲜卑讨北虏，斩单于首级，破坏其国。今所新降虚渠等诣臣自言“去岁三月中发虏庭，北单于创刈南兵，又畏丁令、鲜卑、遁逃远去，依安侯河西。今年正月，骨都侯等复共立单于异母兄右贤王为单于，其人以兄弟争立，并各离散”臣与诸王骨都侯及新降渠帅杂议方略，皆曰宜及北虏分争，出兵讨伐，破北成南，并为一国，令汉家长无北念。又今月八日，新降右须日逐鲜堂轻从虏庭远来诣臣，言北虏诸部多欲内顾，但耻自发遣，故未有至者。若出兵奔击，必有响应。今年不往，恐复并壹。臣伏念先父归汉以来，被蒙覆载，严塞明侯，大兵拥护，积四十年。臣等生长汉地，开口仰食，岁时赏赐，动辄亿万，虽垂拱安枕，惭无报效之地。愿发国中及诸部故胡、新降精兵，遣左谷蠡王师子、左呼衍日逐王须訾将万骑出朔方，左贤王安国、右大且渠王交勒苏将万骑出居延，期十二月同会虏地。臣将馀兵万人屯五原、朔方塞，以为拒守。臣素愚浅，又兵众单少，不足以防内外。愿遣执金吾耿秉、度辽将军邓鸿及西河、云中、五原、朔方、上郡太守并力而北，令北地、安定太守各屯要害，冀因圣帝威神，一举平定。臣国成败，要在今年。已敕诸部严兵马，讫九月龙祠，悉集河上。唯陛下裁哀省察。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "太后以示耿秉。秉上言“昔武帝单极天下，欲臣虏匈奴，未遇天时，事逐无成，宣帝之世，会呼韩来降，故边人获安，中外为一。生人休息，六十馀年。及王莽篡位，变更其号，耗扰不止，单于乃畔。光武受命，复怀纳之，缘边坏郡得以还复。乌桓、鲜卑，咸胁归义。威镇四夷，其效如此。今幸遭天授，北虏分争，以夷伐夷，国家之利，宜可听许”秉因自陈受恩，分当出命效用。太后从之。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "永元元年，以秉为征西将军，与车骑将军窦宪率骑八千，与度辽兵及南单于众三万骑，出朔方击北虏，大破之。北单于奔走，首虏二十馀万人。事已具《窦宪传》。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "二年春，邓鸿迁大鸿胪，以定襄太守皇甫棱行度辽将军。南单于复上求灭北庭，于是遣左谷蠡王师子等将左右部八千骑出鸡鹿塞，中郎将耿谭遣从事将护之。至涿邪山，乃留辎重，分为二部，各引轻兵两道袭之。左部北过西海至河云北，右部从匈奴河水西绕天山，南度甘微河，二军俱会，夜围北单于。单于大惊，率精兵千馀人合战。单于被创，堕马复上，将轻骑数十遁走，仅而免脱。得其玉玺，获阏氏及男女五人，斩首八千级，生虏数千口而还。是时南部连克获纳降，党众最盛，领户三万四千，口二十三万七千三百，胜兵五万一百七十。故事：中郎将置从事二人，耿谭以新降者多，上增从事十二人。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "三年，北单于复为右校尉耿夔所破，逃亡不知所在。其弟右谷蠡王於降鞬自立为单于，将右温禺鞬王、骨都侯已下众数千人，止蒲类海，遣使款塞。大将军窦宪上书，立於除鞬为北单于，朝廷从之。四年，遣耿夔即授玺绶，赐玉剑四具，羽盖一驷，使中郎将任尚持节卫护屯伊吾，如南单于故事。方欲辅归北庭，会窦宪被诛。五年，於除鞬自畔还北，帝遣将兵长史王辅以千馀骑与任尚共追，诱将还斩之。破灭其众。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于屯屠何立六年薨，单于宣弟安国立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于安国，永远五年立。安国初为左贤王而无称誉。左谷蠡王师子素勇黠多知，前单于宣及屯屠何皆爱其气决，故数遣将兵出塞，掩击北庭，还受赏赐，天子亦加殊异。是以国中尽敬师子，而不附安国。安国由是疾师子，欲杀之。其诸新降胡初在塞外，数为师子所驱掠，皆多怨之。安国因是委计降者，与同谋议。安国既立为单于，师子以次转为左贤王，觉单于与新降者有谋，乃别居五原界。单于每龙会议事，师子辄称病不往。皇甫棱知之，亦拥护不遣，单于怀愤益甚。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "六年春，皇甫棱免，以执金吾朱徽行度辽将军。时单于与中郎将杜崇不相平，乃上书告崇，崇讽西河太守令断单于章，无由自闻。而崇因与朱徽上言“南单于安国疏远故胡，亲近新降，欲杀左贤王师子及左台且渠刘利等。又右部降者谋共迫胁安国，起兵背畔，诸西河、上郡、安定为之儆备”和帝下公卿议，皆以为“蛮夷反覆，虽难测知，然大兵聚会，必未敢动摇。今宜遣有方略使者之单于庭，与杜崇、朱徽及西河太守并力，观其动静。如无它变，可令崇等就安国会其左右大臣，责其部众横暴为边害者，共平罪诛。若不从命，令为权时方略，事毕之后，裁行客赐，亦足以威示百蛮”。帝从之。于是徽、崇遂发兵造其庭。安国夜闻汉军至，大惊，弃帐而去，因举兵及将新降者欲诛师子。师子先知，乃悉将庐落入曼柏城。安国追到城下，门闭不得入。朱徽遣吏晓譬和之，安国不听。城既不下，乃引兵屯五原。崇、徽因发诸郡骑追赴之急，众皆大恐，安国舅骨都侯喜为等虑并被诛，乃格杀安国。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "安国立一年，单于適之子师子立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "亭独尸逐侯鞮单于师子，永元六年立。降胡五六百人夜袭师子，安集掾王恬将卫护士与战，破之。于是新降胡遂相惊动，十五部二十馀万人皆反畔，胁立前单于屯屠何子薁鞬日逐王逢侯为单于，遂杀略吏人，燔烧邮亭庐帐，将车重向朔方，欲度漠北。于是遣行车骑将军邓鸿、越骑校尉冯柱、行度辽将军朱徽将左右羽林、北军五校士及郡国积射、缘边兵，乌桓校尉任尚将乌桓、鲜卑，合四万人讨之。时南单于及中郎将杜崇屯牧师城，逢侯将万馀骑攻围之，未下。冬，邓鸿等至美稷，逢侯乃乘冰度隘，向满夷谷。南单于遣子将万骑，及杜崇所领四千骑，与邓鸿等追击逢侯于大城塞，斩首三千馀级，得生口及降者万馀人。冯柱复分兵追击其别部，斩首四千馀级。任尚率鲜卑大都护苏拔廆、乌桓大人勿柯八千骑，要击逢侯于满夷谷，复大破之。前后凡斩万七千馀级。逢侯遂率众出塞，汉兵不能追。七年正月，军还。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "冯柱将虎牙营留屯五原，罢遣鲜卑、乌桓、羌胡兵、封苏拔廆为率众王，又赐金、帛。邓鸿还京师，坐逗留失利，下狱死。后帝知朱徽、杜崇失胡和，又禁其上书，以致反畔，皆征下狱死，以雁门太守庞奋行度辽将军。逢侯于塞外分为二部，自领右部，屯涿邪山下。左部屯朔方西北，相去数百里。八年冬，左部胡自相疑畔，还入朔方塞，庞奋迎受，慰纳之。其胜兵四千人，弱小万馀口，悉降，以分处北边诸郡。南单于以其右温禺犊王乌居战始与安国同谋，欲考问之。乌居战将数千人遂复反畔，出塞外山谷间，为吏民害。秋，庞奋、冯柱与诸郡兵击乌居战，其众降，于是徙乌居战众及诸还降者二万馀人于安定、北地。冯柱还，迁将作大匠。逢侯部众饑穷，又为鲜卑所击，无所归，窜逃入塞者骆驿不绝。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于师子立四年薨，单于长之子檀立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "万氏尸逐鞮单于檀，永元十年立。十二年，庞奋迁河南尹，以朔方太守王彪行度辽将军。南单于比岁遣兵击逢侯，多所虏获，收还生口前后以千数，逢侯转困迫。十六年，北单于遣使诣阙贡献，愿和亲，修呼韩邪故约。和帝以其旧礼不备，未许之，而厚加赏赐，不答其使。元兴元年，重遣使诣敦煌贡献，辞以国贫未能备礼，愿请大使，当遣子入侍。时邓太后临朝，亦不答其使，但加赐而已。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "永初三年夏，汉人韩琮随南单于入朝，既还，说南单于云“关东水潦，人民饑饿死尽，可击也”单于信其言，遂起兵反畔，攻中郎将耿种于美稷。秋，王彪卒。冬，遣行车骑将军何熙、副中郎将庞雄击之。四年春，檀遣千馀骑寇常山、中山，以西域校尉梁慬行度辽将军，与辽东太守耿夔击破之。事已具《慬》、《夔传》。单于见诸军并进，大恐怖，顾让韩琮曰“汝言汉人死尽，今是何等人也”乃遣使乞降，许之。单于脱帽徒跣，对庞雄等拜，陈道死罪。于是赦之，遇待如初，乃还所抄汉民男女及羌所略转卖入匈奴中者，合万馀人。五年，梁慬免，以云中太守耿夔行度辽将军。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "无初元年，夔免，以乌桓校尉邓遵为度辽将军。遵，皇太后之从弟，故始为真将军焉。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "四年，逢侯为鲜卑所破，部众分散，皆归北虏。五年春，逢侯将百馀骑亡还，诣朔方塞降，邓遵奏徙逢侯于颍川郡。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "建光元年，邓遵免，复以耿夔代为度辽将军。时鲜卑冠边，夔与温禺犊王呼尤徽将新降者连年出塞，讨击鲜卑。还，复各令屯列冲要。而耿夔征发烦剧，新降者皆悉恨谋畔。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于檀立二十七年薨，弟拔立。耿夔复免，以太原太守法度代为将军。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "乌稽侯尸逐鞮单于拔。延光三年立。夏，新降一部大人阿族等遂反畔，胁呼尤徽欲与俱去。呼尤徽曰“我老矣，受汉家恩，宁死不能相随”众欲杀之，有救者，得免。阿族等遂将妻子辎重亡去，中郎将马翼遣兵与胡骑追击，破之，斩首及自投河死者殆尽，获马、牛、羊万馀头。冬，法度卒。四年，汉阳太守傅众代为将军。其冬，傅众复卒。永建元年，以辽东太守庞参代为将军。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "先是，朔方以西障塞多不修复，鲜卑因此数冠南部，杀渐将王。单于忧恐，上言求复障塞，顺帝从之。乃遣黎阳营兵出屯中山北界，增置缘边诸郡兵，列屯塞下，教习战射。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于拔立四年薨，弟休利立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "去特若尸逐就单于休利，永建三年立。四年，庞参迁大鸿胪，以东平相宋汉代为度辽将军。阳嘉二年，汉迁太仆，以乌桓校尉耿晔代为度辽将军。永和元年，晔病征，以护羌校尉马续代为度辽将军。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "五年夏，南匈奴左部句龙王吾斯、车纽等背叛，率三千馀骑寇西河，因复招诱右贤王，合七八千骑围美稷，杀朔方、代郡长史。马续与中郎将梁并、乌桓校尉王元，发缘边兵及乌桓、鲜卑、羌胡，合二万馀人，掩击破之。吾斯等遂更屯聚，攻没城邑。天子遣使责让单于，开以恩义，令相招降。单于本不豫谋，乃脱帽避帐，诣并谢罪。并以病征，五原太守陈龟代为中郎将。龟以单于不能制下，逼迫之，单于及其弟左贤王皆自杀。单于林利立十三年。龟又欲徙单于近亲于内郡，而降者遂更狐疑。龟坐下狱免。大将军梁商以羌胡新反，党众初合，难以兵服，宜用招降，乃上表曰“匈奴寇畔，自知罪极。穷鸟困兽，皆知救死，况种类繁炽，不可单尽。今转运日增，三军疲苦，虚内给外，非中国之利。窃见度辽将军马续素有谋谟，且典边日久，深晓兵要，每得续书，与臣策合。宜令续深沟高壁，以恩信招降，宣示购赏，明其期约。如此，则丑类可服，国家无事矣”帝从之，乃诏续招降畔虏。商又移书续等曰“中国安宁，忘战日久。良骑野合，交锋接矢，决胜当时，戎狄之所长，而中国之所短也。强弩乘城，坚营固守，以待其衰，中国之所长，而戎狄之所短也。宜务先所长，以观其变，设购开赏，宣示反悔，勿贪小功，以乱大谋”续及诸郡并各遵行。于是右贤王部抑鞮等万三千口诣续降。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "秋，句龙吾斯等立句龙王车纽为单于。东引乌桓，西收羌戎及诸胡等数万人，攻破京兆虎牙营，杀上郡都尉及军司马，遂寇掠并、凉、幽、冀四州。乃徙西河治离石，上郡治夏阳，朔方治五原。冬，遣中郎将张耽将幽州乌桓诸郡营兵，击畔虏车纽等，战于马邑，斩首三千级，获生口及兵器、牛、羊甚众。车纽等将诸豪帅骨都侯乞降，而吾斯犹率其部曲与乌桓寇抄。六年春，马续率鲜卑五千骑到谷城击之，斩首数百级。张耽性勇锐，而善抚士卒，军中皆为用命。遂绳索相悬，上通天山，大破乌桓，悉斩其渠帅，还得汉民，获其畜生财物。夏，马续复免，以城门校尉吴武代为将军。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "汉安元年秋，吾斯与薁鞮台耆、且渠伯德等复掠并部。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "呼兰若尸逐就单于兜楼储先在京师，汉安二年立之。天子临轩，大鸿胪持节拜授玺绶，引上殿。赐青盖驾驷、鼓车、安车、驸马骑、玉具刀剑、什物，给彩布二千匹。赐单于阏氏以下金锦错杂具，軿车马二乘。遣行中郎将持节护送单于归南庭。诏太常、大鸿胪与诸国侍子于广阳城门外祖会，飨赐作乐，角抵百戏。顺帝幸胡桃宫临观之。冬，中郎将马寔募刺杀句龙吾斯，送首洛阳。建康元年，进击馀党，斩首千二百级。乌桓七十万馀口皆诣寔降，车重、牛、羊，不可胜数。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于兜楼储立五年薨。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "伊陵尸逐就单于居车儿，建和元年立。至永寿元年，匈奴左薁鞬台耆、且渠伯德等复畔，寇抄美稷、安定，属国都尉张奂击破降之。事已具《奂传》。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "延熹元年，南单于诸部并畔，遂与乌桓、鲜卑寇缘边九郡，以张奂为北中郎将讨之，单于诸部悉降。奂以单于不能统理国事，乃拘之，上立左谷蠡王。桓帝诏曰“《春秋》大居正，居车兒一心向化，何罪而黜。其遣还庭”",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于居车兒立二十五年薨，子某立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "屠特若尸逐就单于某，熹平元年立。六年，单于与中郎将臧旻出雁门击鲜卑檀石槐，大败而还。是岁，单于薨，子呼徵立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于呼徵，光和元年立。二年，中郎将张脩与单于不相能，脩擅斩之，更立右贤王羌渠为单于。脩以不先请而擅诛杀，槛车征诣廷尉抵罪。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于羌渠，光和二年立。中平四年，前中山太守张纯反畔，遂率鲜卑寇边郡。灵帝诏发南匈奴兵，配幽州牧刘虞讨之。单于遣左贤王将骑诣幽州。国人恐单于发兵无已，五年，右部醯落与休著各胡白马铜等十馀万人反，攻杀单于。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于羌渠立十年，子右贤王於扶罗立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "持至尸逐侯单于於扶罗，中平五年立。国人杀其父者遂畔，共立须卜骨都侯为单于，而於扶罗诣阙自讼。会灵帝崩，天下大乱，单于将数千骑与白波贼合兵寇河内诸郡。时民皆保聚，抄掠无利，而兵遂挫伤。复欲归国，国人不受，乃止河东。须卜骨都侯为单于一年而死，南庭遂虚其位，以老王行国事。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于於扶罗立七年死，弟呼厨泉立。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "单于呼厨泉，兴平二年立。以兄被逐，不得归国，数为鲜卑所抄。建安元年，献帝自长安东归，右贤王去卑与白波贼帅韩暹等待卫天子，拒击李傕、郭汜。及车驾还洛阳，又徙迁许，然后归国。二十一年，单于来朝，曹操因留于邺，而遣去卑归监其国焉。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "论曰“汉初遭冒顿凶黠，种众强炽。高祖威加四海，而窘平城之围。太宗政邻刑措，不雪愤辱之耻。逮孝武亟兴边略，有志匈奴，赫然命将，戎旗星属，候列郊甸，火通甘泉，而犹鸣镝扬尘，出入畿内，至于穷竭武力，单用天财，历纪岁以攘之。寇虽颇折，而汉之疲耗略相当矣。宣帝值虏庭分争，呼韩邪来臣，乃权纳怀柔，因为边卫，罢关徼之儆，息兵民之劳。龙驾帝服，鸣钟传鼓于清渭之上，南面而朝单于，朔、易无复匹马之踪，六十馀年矣。后王莽陵篡，犹动戎夷，续以更始之乱，方夏幅裂。自是匈奴得志，狼心复生，乘间侵佚，害流傍境。及中兴之初，更通旧好，报命连属，金币载道，而单于骄踞益横，内暴滋深。世祖以用事诸华，未遑沙塞之外，忍愧思难，徒报谢而已。因徒幽、并之民，增边屯之卒。及关东稍定，陇、蜀已清，其猛夫扞将，莫不顿足攘手，争言卫、霍之事。帝方厌兵，闲修文政，未之许也。其后匈奴争立，日逐来奔，愿修呼韩之好，以御北狄之中，奉藩称臣，永为外扞。天子总揽群策，和而纳焉。乃诏有司，开北鄙，择肥美之地，量水草以处之。驰中郎之使，尽法度以临之。制衣裳，备文物，加玺绂之绶，正单于之名。于是匈奴分破，始有南北二庭焉。仇衅既深，互同便隙，控弦抗戈，觇望风尘，云屯鸟散，更相驰突，至于陷溃创伤者，靡岁或宁，而汉之塞地晏然矣。后亦颇为出师，并兵穷讨，命窦宪、耿夔之徒，前后并进，皆用果谲，设奇数，异道同会，究掩其窟穴，蹑北追奔三千馀里，遂破龙祠，焚罽幕，坑十角，梏阏氏，铭功封石，倡呼而还。单于震慑，屏气蒙毡，遁走于乌孙之地，而漠北空矣。若因其时势，及其虚旷，还南虏于阴山，归西河干内地，上申光武权宜之略，下防戎羯乱华之变，使耿国之算不谬于当世，袁安之议见从于后王，平易正直，若此其弘也。而窦宪矜三捷之效，忽经世之规，狼戾不端，专行威惠。遂复更立北虏，反其故庭，并恩两护，以私己福，弃蔑天公，坐树大鲠。永言前载，何恨愤之深乎。自后经纶失方，畔服不一，其为騊毒，胡可单言。降及后世，玩为常俗，终于吞噬神乡，丘墟帝宅。呜呼。千里之差，兴自毫端，失得之源，百世不磨矣。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷八十九·南匈奴列传第七十九",
    "text": "赞曰：匈奴既分，羽书稀闻。野心难悔，终亦纷纭。",
    "chapter_url": "https://duguoxue.com/ershisishi/3407.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "乌桓者，本东胡也。汉初，匈奴冒顿灭其国，馀类保乌桓山，因以为号焉。俗善骑射，弋猎禽兽为事。随水草放牧，居无常处。以穹庐为舍，东开向日。食肉饮酪，以毛毳为衣。贵少而贱老，其性悍塞。怒则杀父兄，而终不害其母，以母有族类，父兄无相仇报敌也。有勇健能理决斗讼者，推为大人，无世业相继。邑落各有小帅，数百千落自为一部。大人有所召呼，时刻木为信，虽无文字，而部众不敢违犯。氏姓无常，以大人健者名字为姓。大人以下，各自蓄牧营产，不相徭役。其嫁娶则先略女通情，或半岁百日，然后送牛、马、羊畜，以为娉币。婿随妻还家，妻家无尊卑，旦旦拜之，而不拜其父母。为妻家仆役，一二年间，妻家乃厚遣送女，居处财物一皆为办。其俗妻后母，报寡嫂，死则归其故夫。计谋从用妇人，唯斗战之事乃自决之。父子男女，相对踞蹲。以髡头为轻便。妇人至嫁时乃养发，分为髻，著句决，饰以金碧，犹中国有簂步摇。妇人能刺韦作文绣，织氀毼。男子能作弓矢鞍勒，锻金铁为兵器。其土地宜穄及东墙。东墙似蓬草，实如穄子，至十月而熟。见鸟兽孕乳，以别四节。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "俗贵兵死，敛尸以棺，有哭泣之哀，至葬则歌舞相送。肥养一犬，以彩绳缨牵，并取死者所乘马衣物，皆烧而送之，言以属累犬，使护死者神灵归赤山。赤山在辽东西北数千里，如中国人死者魂神归贷山也。敬鬼神，祠天地、日月、星辰、山川及先大人有健名者。祠用牛、羊，毕皆烧之。其约法：违大人言者，罪至死。若相贼杀者，令部落自相报，不止，诣大人告之，听出马、牛、羊以赎死。其自杀父兄则无罪。若亡畔为大人所捕者，邑落不得受之，皆徙逐于雍狂之地，沙漠之中。其土多蝮蛇，在于令西南，乌孙东北焉。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "乌桓自为冒顿所破，众遂孤弱，常臣伏匈奴，岁输牛、马、羊皮，过时不具，辄没其妻子。及武帝遣骠骑将军霍去病击破匈奴左地，因徙乌桓于上谷、渔阳、右北平、辽西、辽东五郡塞外，为汉侦察匈奴动静。其大人岁一朝见，于是始置护乌桓校尉，秩二千石，拥节监领之，使不得与匈奴交通。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "昭帝时，乌桓渐强，乃发匈奴单于冢墓，以报冒顿之怨。匈奴大怒，乃东击破乌桓。大将军霍光闻之，因遣度辽将军范明友将二万骑出辽东邀匈奴，而虏已引去。明友乘乌桓新败，遂进击之，斩首六千馀级，获其三王首而还。由是乌桓复寇幽州，明友辄破之。宣帝时，乃稍保塞降附。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "及王莽篡位，欲击匈奴，兴十二部军，使东域将严尤领乌桓、丁令兵屯代郡，皆质其妻子于郡县。乌桓不便水土，惧久屯不休，数求谒去。莽不肯遣，遂自亡畔，还为抄盗，而诸郡尽杀其质，由是结怨于莽。匈奴因诱其豪帅以为吏，馀者皆羁縻属之。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "光武初，乌桓与匈奴连兵为寇，代郡以东尤被其害。居止近塞，朝发穹庐，暮至城郭，五郡民庶，家受其辜，至于郡县损坏，百姓流亡。其在上谷塞外白山者，最为强富。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "建武二十一年，遣伏波将军马援将三千骑出五阮关掩击之。乌桓逆知，悉相率逃走，追斩百级而还。乌桓复尾击援后，援遂晨夜奔归，比入塞，马死者千馀匹。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "二十二年，匈奴国乱，乌桓乘弱击破之，匈奴转北徙数千里，漠南地空，帝乃以币帛赂乌桓。二十五年，辽西乌桓大人赦旦等九百二十二人率众向化，诣阙朝贡，献奴婢、牛、马及弓、虎豹貂皮。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "是时，四夷朝贺，络驿而至，天子乃命大会劳飨，赐以珍宝。乌桓或愿留宿卫，于是封其渠帅为侯王君长者八十一人，皆居塞内，布于缘边诸郡，令招来种人，给其衣食，遂为汉侦候，助击匈奴、鲜卑。时，司徒掾班彪上言“乌桓天性轻黠，好为寇贼，若久放纵而无总领者，必复侵掠居人，但委主降掾史，恐非所能制。臣愚以为宜复置乌桓校尉，诚有益于附集，省国家之边虑”帝从之，于是始复置校尉于上谷宁城，开营府，并领鲜卑，赏赐质子，岁时互市焉。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "及明、章、和三世，皆保塞无事。安帝永初三年夏，渔龙乌桓与右北平胡千馀寇代郡、上谷。秋，雁门乌桓率众王无何，与鲜卑大人丘伦等，及南匈奴骨都侯，合七千骑寇五原，与太守战于九原高渠谷。汉兵大败，杀郡长吏。乃遣车骑将军何熙、度辽将军梁慬等击，大破之。无何乞降，鲜卑走还塞外。是后乌桓稍复亲附，拜其大人戎朱廆为亲汉都尉。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "顺帝阳嘉四年冬，乌桓寇云中，遮截道上商贾车牛千馀两，度辽将军耿晔率二千馀人追击，不利，又战于沙南，斩首五百级。乌桓遂围晔于兰池城，于是发积射士二千人，度辽营千人，配上郡屯，以讨乌桓，乌桓乃退。永和五年，乌桓大人阿坚、羌渠等与南匈奴左部句龙吾斯反畔，中郎将张耽击破斩之，馀众悉降。桓帝永寿中，朔方乌桓与休著屠各并畔，中郎将张奂击平之。延熹九年夏，乌桓复与鲜卑及南匈奴寇缘边九郡，俱反，张奂讨之，皆出塞去。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "灵帝初，乌桓大人上谷有难楼者，众九千馀落，辽西有丘力居者，众五千馀落，皆自称王。又辽东苏仆延，众千馀落，自称峭王。右北平乌延，众人百馀落，自称汗鲁王。并勇健而多计策。中平四年，前中山太守张纯畔，入丘力居众中，自号弥天安定王，遂为诸郡乌桓元帅，寇掠青、徐、幽、冀四州。五年，以刘虞为幽州牧，虞购募斩纯首，北州乃定。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "献定初平中，丘力居死，子楼班年少，从子蹋顿有武略，代立，总摄三部，众皆从其号令。建安初，冀州牧袁绍与前将军公孙瓒相持不决，蹋顿遣使诣绍求和亲，遂遣兵助击瓒，破之。绍矫制赐蹋顿、难楼、苏仆延、乌延等，皆以单于印绶。后难楼、苏仆延率其部众奉楼班为单于，蹋顿为王，然蹋顿犹秉计策。广阳人阎柔，少没乌桓、鲜卑中，为其种人所归信，柔乃因鲜卑众，杀乌桓校尉邢举而代之。袁绍因宠慰柔，以安北边。及绍子尚败，奔蹋顿。时，幽、冀吏人奔乌桓者十万馀户，尚欲凭其兵力，复图中国。会曹操平河北，阎柔率鲜卑、乌桓归附，操即以柔为校尉。建安十二年，曹操自征乌桓，大破蹋顿于柳城，斩之，首虏二十馀万人。袁尚与楼班、乌延等皆走辽东，辽东太守公孙康并斩送之。其馀众万馀落，悉徙居中国云。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "鲜卑者，亦东胡之支也，别依鲜卑山，故因号焉。其言语习俗与乌桓同。唯婚姻先髡头，以季春月大会于饶乐水上，饮晏毕，然后配合。又禽盖异于中国者，野马、原羊、角端牛，以角为弓，俗谓之角端弓者。又有貂、豽、鼲子，皮毛柔蠕，故天下以为名裘。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "汉初，亦为冒顿所破，远窜辽东塞外，与乌桓相接，未常通中国焉。光武初，匈奴强盛，率鲜卑与乌桓寇抄北边，杀略吏人，无有宁岁。建武二十一年，鲜卑与匈奴入辽东，辽东太守祭肜击破之，斩获殆尽，事已具《肜传》，由是震怖。及南单于附汉，北虏孤弱，二十五年，鲜卑始通驿使。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "其后都护偏何等诣祭肜求自效功，因令击北匈奴左伊育訾部，斩首二千馀级。其后偏何连岁出兵击北虏，还辄持首级诣辽东受赏赐。三十年，鲜卑大人於仇贲、满头等率种人诣阙朝贺，慕义内属。帝封於仇贲为王，满头为侯。时渔阳赤山乌桓歆志贲等数寇上谷。永平元年，祭肜复赂偏何击歆志贲，破斩之，于是鲜卑大人皆来归附，并诣辽东受赏赐，青、徐二州给钱岁二亿七千万为常。明、章二世，保塞无事。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "和帝永元中，大将军窦宪遣右校尉耿夔击破匈奴，北单于逃走，鲜卑因此转徙据其地。匈奴馀种留者尚有十馀万落，皆自号鲜卑，鲜卑由此渐盛。九年，辽东鲜卑攻肥如县，太守祭参坐沮败，下狱死。十三年，辽东鲜卑寇右北平，因入渔阳，渔阳太守击破之。延平元年，鲜卑复寇渔阳，太守张显率数百人出塞追之。兵马掾严授谏曰“前道险阻，贼势难量，宜且结营，先令轻骑侦视之”显意甚锐，怒欲斩之。因复进兵，遇虏伏发，士卒悉走，唯授力战，身被十创，手杀数人而死。显中流矢，主簿卫福、功曹徐咸皆自投赴显，俱殁于阵。邓太后策书褒叹，赐显钱六十万，以家二人为郎，授、福、咸各钱十万，除一子为郎。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "安帝永初中，鲜卑大人燕荔阳诣阙朝贺，邓太后赐燕荔阳王印绶，赤车参驾，令止乌桓校尉所居宁城下，通胡市，因筑南北两部质馆。鲜卑邑落百二十部，各遣入质。是后或降或畔，与匈奴、乌桓更相攻击。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "元初二年秋，辽东鲜卑围无虑县，州郡合兵，固保清野，鲜卑无所得。复攻扶黎营，杀长吏。四年，辽西鲜卑连休等遂烧塞门，寇百姓。乌桓大人於秩居等与连休有宿怨，共郡兵奔击，大破之，斩首千三百级，悉获其生口、牛、马、财物。五年秋，代郡鲜卑万馀骑遂穿塞入寇，分攻城邑，烧官寺，杀长吏而生。乃发缘边甲卒、黎阳营兵，屯上谷以备之。冬、鲜卑入上谷，攻居庸关，复发缘边诸郡、黎阳营兵、积射士步骑二万人，屯列冲要。六年秋，鲜卑入马城塞，杀长吏。度辽将军邓遵发积射士三千人，及中郎将马续率南单于，与辽西、右北平兵马会，出塞追击鲜卑，大破之，获生口及牛、羊、财物甚众。又发积射士三千人，马三千匹，诣度辽营屯守。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "永宁元年，辽西鲜卑大人乌伦、其至鞬率众诣邓遵降，奉贡献。诏封乌伦为率众王，其至鞬为率众侯，赐彩缯各有差。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "建光元年秋，其至鞬复畔，寇居庸，云中太守成严击之，兵败，功曹杨穆以身捍严，与俱战殁。鲜卑于是围乌桓校尉徐常于马城。度辽将军耿夔与幽州刺史庞参发广阳、渔阳、涿郡甲卒，分为两道救之。常夜得潜出，与夔等并力并进，攻贼围，解之。鲜卑既累杀郡守，胆意转盛，控弦数万骑。延光元年冬，复寇雁门、定襄，遂攻太原，掠杀百姓。二年冬，其至鞬自将万馀骑入东领候，分为数道，攻南匈奴于曼柏，薁鞬日逐王战死，杀千馀人。三年秋，复寇高柳，击破南匈奴，杀渐将王。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "顺帝永建元年秋，鲜卑其至鞬寇代郡，太守李超战死。明年春，中郎将张国遣从事将南单于兵步骑万馀人出塞，击破之，获其资重二千馀种。时，辽东鲜卑六千馀骑亦寇辽东玄菟，乌桓校尉耿晔发缘边诸郡兵及乌桓率众王出塞击之，斩首数百级，大获其生口、牛、马、什物，鲜卑乃率种众三万人诣辽东乞降。三年，四年，鲜卑频寇渔阳、朔方。六年秋，耿晔遣司马将胡兵数千人，出塞击破之。冬，渔阳太守又遣乌桓兵击之，斩首八百级，获牛、马、生口。乌桓豪人扶漱官勇健，每与鲜卑战，辄陷敌，诏赐号“率众君”。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "阳嘉元年冬，耿晔遣乌桓亲汉都尉戎朱廆率众王侯咄归等，出塞抄击鲜卑，大斩获而还，赐咄归等已下为率众王、侯、长，赐彩缯各有差。鲜卑后寇辽东属国，于是耿晔乃移屯辽东无虑城拒之。二年春，匈奴中郎将赵稠遣从事将南匈奴骨都侯夫沈等，出塞击鲜卑，破之，斩获甚众，诏赐夫沈金印紫绶及缣彩各有差。秋，鲜卑穿塞入马城，代郡太守击之，不能克。后其至鞬死，鲜卑抄盗差稀。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "桓帝时，鲜卑檀石槐者，其父投鹿侯，初从匈奴军三年，其妻在家生子。投鹿侯归，怪欲杀之。妻言尝昼行，闻雷震，仰天视而雹入其口，因吞之，遂{任女}身，十月而产，此子必有奇异，且宜长视。投鹿侯不听，遂弃之。妻私语家令收养焉，名檀石槐。年十四五，勇健有智略。异部大人抄取其外家牛、羊，檀石槐单骑追击之，所向无前，悉还得所亡者，由是部落畏服。乃施法禁，平曲直，无敢犯者，遂推以为大人。檀石槐乃立庭于弹汗山歠仇水上，去高柳北三百馀里，兵马甚盛，东西部大人皆归焉。因南抄缘边，北拒丁零，东却夫馀，西击乌孙，尽据匈奴故地，东西万四千馀里，南北七千馀里，网罗山川水泽盐池。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "永寿二年秋，檀石槐遂将三四千骑寇云中。延熹元年，鲜卑寇北边。冬，使匈奴中郎将张奂率南单于出塞击之，斩首二百级。二年，复入雁门，杀数百人，大抄掠而去。六年夏，千馀骑寇辽东属国。九年夏，遂分骑数万人入缘边九郡，并杀掠吏人。于是复遣张奂击之，鲜卑乃出塞去。朝廷积患之而不能制，遂遣使持印绶封檀石槐为王，欲与和亲。檀石槐不肯受，而寇抄滋甚。乃自分其地为三部：从右北平以东至辽东，接夫馀、濊貊二十馀邑为东部，从右北平以西至上谷十馀邑为中部，从上谷以西至敦煌、乌孙二十馀邑为西部。各置大人主领之，皆属檀石槐。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "灵帝立，幽、并、凉三州缘边诸郡无岁不被鲜卑寇抄，杀略不可胜数。熹平三年冬，鲜卑入北地，太守夏育率休著屠各追击破之。迁育为护乌桓校尉。五年，鲜卑寇幽州。六年夏，鲜卑寇三边。秋，夏育上言“鲜卑寇边，自春以来，三十馀发，请征幽州诸郡兵出塞击之，一冬二春，必能禽灭”朝廷未许。先是，护羌校尉田晏坐事论刑被原，欲立功自效，乃请中常侍王甫求得为将，甫因此议遣兵，与育并力讨贼。帝乃拜晏为破鲜卑中郎将。大臣多有不同，乃召百官议朝堂。议郎蔡邕议曰：",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "《书》戒猾夏，《易》伐鬼方，周有猃狁、蛮荆之师，汉有阗颜、瀚海之事。征讨殊类，所由尚矣。然而时有同异，势有可否，故谋有得失，事有成败，不可齐也。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "武帝情存远略，志辟四方，南诛百越，北讨强胡，西伐大宛，东并朝鲜。因文、景之蓄，借天下之饶，数十年间，官民俱匮。乃兴盐铁酒榷之利，设告缗重税之令。民不堪命，起为盗贼，关东纷扰，道路不通。绣衣直指之使，奋鈇钺而并出。既而觉悟，乃息兵罢役，封丞相为富民侯。故主父偃曰“夫务战胜，穷武事，未有不悔者也”夫以世宗神武，将相良猛，财赋充实，所拓广远，犹有悔焉。况今人财并乏，事劣昔时乎。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "自匈奴遁逃，鲜卑强盛，据其故地，称兵十万，才力劲健，意智益生。加以关塞不严，禁网多漏，精金良铁，皆为贼有。汉人逋逃，为之谋主，兵利马疾，过于匈奴。昔段颎良将，习兵善战，有事西羌，犹十馀年。今育、晏才策，未必过颎，鲜卑种众，不弱于曩时。而虚计二载，自许有成，若祸结兵连，岂得中休。当复征发众人，转运无已，是为耗竭诸夏，并力蛮夷。夫边垂之患，手足之蚧搔。中国之困，胸背之瘭疽。方今郡县盗贼尚不能禁，况此丑虏而可伏乎。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "昔高祖忍平城之耻，吕后弃慢书之诟，方之于今，何者为甚。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "天设山河，秦筑长城，汉起塞垣，所以别内外，异殊俗也。苟无趶国内侮之患则可矣，岂与虫蚁狡寇计争往来哉。虽或破之，岂可殄尽，而方令本朝为之旰食乎。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "夫专胜者未必克，挟疑者未必败。众所谓危，圣人不任，朝议不嫌，明主不行也。昔淮南王安谏伐越曰“天子之兵，有征无战。言其莫敢校也。如使越人蒙死以逆执事厮舆之卒，有一不备而归者，虽得越王之首，而犹为大汉羞之”而欲以齐民易丑虏，皇威辱外夷，就如其言，犹已危矣，况乎得失不可量邪。昔珠崖郡反，孝元皇帝纳贾捐之言，而下诏曰“珠崖背畔，今议者或曰可讨，或曰弃之。朕日夜惟思，羞威不行，则欲诛之。通于时变，复忧万民。夫万民之饑与远蛮之不可讨，何者为大。宗庙之祭，凶年犹有不备，况避不嫌之辱哉。今关东大困，无以相赡，又当动兵，非但劳民而已。其罢珠崖郡”此元帝所以发德音也。夫恤民救急，虽成郡列县，尚犹充之，况障塞之外，未尝为民居者乎。守边之术，李牧善其略。保塞之论，严尤申其要。遗业犹在，文章具存。循二子之策，守先帝之规，臣曰可矣。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "帝不从，遂遣夏育出高柳，田晏出云中，匈奴中郎将臧旻率南单于出雁门，各将万骑，三道出塞二千馀里。檀石槐命三部大人各帅众逆战，育等大败，丧其节传辎重，各将数十骑奔还，死者十七八。三将槛车征下狱，赎为庶人。冬，鲜卑寇辽西。光和元年冬，又寇酒泉，缘边莫不被毒。种众日多，田畜射猎不足给食，檀石槐乃自徇行，见乌集秦水广从数百里，水停不流，其中有鱼，不能得之。闻倭人善网捕，于是东击倭人国，得千馀家，徙置秦水上。令捕鱼以助粮食。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "光和中，檀石槐死，时年四十五，子和连代立。和连才力不及父，亦数为寇抄，性贪淫，断法不平，众畔者半。后出攻北地，廉人善弩射者射中和连，即死。其子骞曼年小，兄子魁头立。后骞曼长大，与魁头争国，众遂离散。魁头死，弟步度根立。自檀石槐后，诸大人遂世相传袭。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "论曰：四夷之暴，其势互强矣。匈奴炽于隆汉，西羌猛于中兴。而灵、献之间，二虏迭盛。石槐骁猛，尽有单于之地。蹋顿凶桀，公据辽西之土。其陵跨中国，结患生人者，靡世而宁焉。然制御上略，历世无闻。周、汉之策，仅得中下。将天之冥数，以至于是乎。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "卷九十·乌桓鲜卑列传第八十",
    "text": "赞曰：二虏首施，鲠我北垂。道畅则驯，时薄先离。",
    "chapter_url": "https://duguoxue.com/ershisishi/3408.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "律准 候气",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "古之人论数也，曰“物生而后有象，象而后有滋，滋而后有数”。然则天地初形，人物既著，则算数之事生矣。记称大桡作甲子，隶首作数。二者既立，以比日表，以管万事。夫一、十、百、千、万，所同用也。律、度、量、衡、历，其别用也。故体有长短，检以度。物有多少，受以量。量有轻重，平以权衡。声有清浊，协以律吕。三光运行，纪以历数：然后幽隐之情，精微之变，可得而综也。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "汉兴，北平侯张苍首治律历。孝武正乐，置协律之官。至元始中，博征通知钟律者，考其意义。羲和刘歆，典领条奏。前史班固，取以为志。而元帝时，郎中京房〔房字君明〕，知五声之音，六律之数。上使太子太傅〔韦〕玄成〔字少翁〕、谏议大夫章，杂试问房于乐府。房对“受学故小黄令焦延寿。六十律相生之法：以上生下，皆三生二。以下生上，皆三生四。阳下生阴，阴上生阳，终于中吕，而十二律毕矣。中吕上生执始，执始下生去灭，上下相生，终于南事，六十律毕矣。夫十二律之变至于六十，犹八卦之变至于六十四也。宓羲作《易》，纪阳气之初，以为律法。建日冬至之声，以黄钟为宫，太蔟为商，姑洗为角，林钟为徵，南吕为羽，应钟为变宫，蕤宾为变徵。此声气之元，五音之正也。故各统一日。其馀以次运行，当日者各自为宫，而商、徵以类从焉。《礼运篇》曰五声、六律、十二管还相为宫，此之谓也。以六十律分期之日，黄钟自冬至始，及冬至而复，阴阳寒燠风雨之占生焉。于以检摄群音，考其高下，苟非草木之声，则无不有所合。《虞书》曰律和声，此之谓也”房又曰“竹声不可以度调，故作准以定数。准之状如瑟，长丈而十三弦，隐间九尺，以应黄钟之律九寸。中央一弦，下有画分寸，以为六十律清浊之节”房言律详于歆所奏，其术施行于史官，候部用之。文多不悉载。故总其本要，以续《前志》。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "《律术》曰：阳以圆为形，其性动。阴以方为节，其性静。动者数三，静者数二。以阳生阴，倍之。以阴生阳，四之：皆三而一。阳生阴曰下生，阴生阳曰上生。上生不得过黄钟之浊，下生不得及黄钟之清。皆参天两地，圆盖方覆，六耦承奇之道也。黄钟，律吕之首，而生十一律者也。其相生也，皆三分而损益之。是故十二律之得十七万七千一百四十七，是为黄钟之实。又以二乘而三约之，是为下生林钟之实。又以四乘而三约之，是为上生太蔟之实。推此上下，以定六十律之实。以九三之，得万九千六百八十三为法。于律为寸，于准为尺。不盈者十之，所得为分。又不盈十之，所得为小分。以其馀正其强弱。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "黄钟，十七万七千一百四十七。下生林钟。 黄钟为宫，太蔟商，林钟徵。一日。 律，九寸。 准，九尺。色肓，十七万六千七百七十六。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "下生谦待。 色肓为宫，未知商，谦待徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，八寸九分小分八微强。 准，八尺九寸万五千九百七十三。执始，十七万四千七百六十二。下生去灭。 执始为宫，时息商，去灭徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，八寸八分小分七大强。 准，八尺八寸万五千五百一十六。丙盛，十七万二千四百一十。下生安度。 丙盛为宫，屈齐商，安度徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，八寸七分小分六微弱。 准，八尺七寸万一千六百七十九。分动，十七万八十九。下生归嘉。 分动为宫，随期商，归嘉徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，八寸六分小分四强。 准，八尺六寸八千一百五十二。质末，十六万七千八百。下生否与。 质末为宫，形晋商，否与徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，八寸五分小分二半强。 准，八尺五寸四千九百四十五。大吕，十六万五千八百八十八。下生夷则。 大吕为宫，夹钟商，夷则徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，八寸四分小分三弱。 准，八尺四寸五千五百八。分否，十六万三千六百五十四。下生解形。 分否为宫，开时商，解形徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，八寸三分小分一强。 准，八尺三寸二千八百五十一。凌阴，十六万一千四百五十二。下生去南。 凌阴为宫，族嘉商，去南徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，八寸二分小分一弱。 准，八尺二寸五百一十四。少出，十五万九千二百八十。下生分积。 少出为宫，争南商，分积徵。六日。 律，八寸小分九强。 准，八尺万八千一百六十。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "太蔟，十五万七千四百六十四。下生南吕。 太蔟为宫，姑洗商，南吕徵。一日。 律，八寸。 准，八尺。未知，十五万七千一百三十四。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "下生白吕。 未知为宫，南授商，白吕徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸九分小分八强。 准，七尺九寸万六千三百八十三。时息，十五万五千三百四十四。下生结躬。 时息为宫，变虞商，结躬徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸八分小分九少强。 准，七尺八寸万八千一百六十六。屈齐，十五万三千二百五十三。下生归期。 屈齐为宫，路时商，归期徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸七分小分九弱。 准，七尺七寸万六千九百三十九。随期，十五万一千一百九十。下生未卯。 随期为宫，形始商，未卯徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸六分小分八强。 准，七尺六寸万五千九百九十二。形晋，十四万九千一百五十六。下生夷汗。 形晋为宫，依行商，夷汗徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸五分小分八弱。 准，七尺五寸万五千三百三十五。夹钟，十四万七千四百五十六。下生无射。 夹钟为宫，中吕商，无射徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸四分小分九强。 准，七尺四寸万八千一十八。开时，十四万五千四百七十。下生闭掩。 开时为宫，南中商，闭掩徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。律，七寸三分小分九微强。准，七尺三寸七万七千八百四十一。族嘉，十四万三千五百一十三。下生邻齐。 族喜为宫，内负商，邻齐徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，七寸二分小分九微强。 准，七尺二寸万七千九百五十四。争南，十四万一千五百八十二。下生期保。 争南为宫，物应商，期保徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，七寸一分小分九强。 准，七尺一寸万八千三百二十七。姑洗，十三万九千九百六十八。下生应钟。 姑洗为宫，蕤宾商，应钟徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "一日。 律，七寸一分小分一微强。 准，七尺一寸二千一百八十七。南授，十三万九千六百七十四。下生分乌。 南授为宫，南事商，分乌徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，七寸小分九大强。 准，七尺万八千九百三十。变虞，十三万八千八十四。下生迟内。 变虞为宫，盛变商，迟内徵。六日。 律，七寸小分一半强。 准，七尺三千三十。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "路时，十三万六千二百二十五。下生未育。 路时为宫，离宫商，未育徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，六寸九分小分二微强。 准，六尺九寸四千一百二十三。形始，十三万四千三百九十二。下生迟时。 形始为宫，制时商，迟时徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "五日。 律，六寸八分小分三弱。 准，六尺八寸五千四百七十六。依行，十三万二千五百八十二。上生色育。 依行为宫，谦待商，色育徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，六寸七分小分三半强。 准，六尺七寸七千五十九。中吕，十三万一千七十二。上生执始。 中吕为宫，去灭商，执始徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，六寸六分小分六弱。 准，六尺六寸万一千六百四十二。南中，十二万九千三百八。上生丙盛。 南中为宫，安度商，丙盛徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。律，六寸五分小分七徵弱。 准，六尺五寸万三千六百八十五。内负，十二万七千五百六十七。上生分动。 内负为宫，归嘉商，分动徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，六寸四分小分八微强。 准，六尺四寸万五千九百五十八。物应，十二万五千八百五十。上生质末。 物应为宫，否与商，质末徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，六寸三分小分九强。 准，六尺三寸万八千四百七十一。蕤宾，十二万四千四百一十六。上生大吕。 蕤宾为宫，夷则商，大吕徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "一日。 律，六寸三分小分二微强。 准，六尺三寸四千一百三十一。南事，十二万四千一百五十四。不生。 南事穷，无商、徵，不为宫。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，六寸三分小分一弱。 准，六尺三寸一千五百一十一。盛变，十二万二千七百四十一。上生分否。 盛变为宫，解形商，分否徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，六寸二分小分三半强。 准，六尺二寸七千六十四。离宫，十二万一千八十九。上生凌阴。 离宫为宫，去南商，凌阴徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，六寸一分小分五微强。 准，六尺一寸万二百二十七。制时，十一万九千四百六十。上生少出。 制时为宫，分积商，少出徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，六寸小分七弱。 准，六尺万三千六百二十。林钟，十一万八千九十八。上生太蔟。 林钟为宫，南吕商，太蔟徵。一日。 律，六寸。 准，六尺。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "谦待，十一万七千八百五十一。上生未知。 谦待为宫，白吕商，未知徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "五日。 律，五寸九分小分九弱。 准，五尺九寸万七千二百一十三。去灭，十一万六千五百八。上生时息。 去灭为宫，结躬商，时息徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，五寸九分小分二弱。 准，五尺九寸三千七百八十三。安度，十一万四千九百四十。上生屈齐。 安度为宫，归期商，屈齐徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，五寸八分小分四微弱。 准，五尺八寸七千七百八十六。归嘉，十一万三千三百九十三。上生随期。 归嘉为宫，未卯商，随期徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，五寸七分小分六微弱。 准，五尺七寸万一千九百九十九。否与，十一万一千八百六十七。上生形晋。 否与为宫，夷汗商，形晋徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "五日。 律，五寸六分小分八强。 准，五尺六寸万六千四百二十二。夷则，十一万五百九十二。上生夹钟。 夷则为宫，无射商，夹钟徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，五寸六分小分二弱。 准，五尺六寸三千六百七十二。解形，十万九千一百三。上生开时。 解形为宫，闭掩商，开时徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，五寸五分小分四强。 准，五尺五寸八千四百六十五。去南，十万七千六百三十五。上生族嘉。 去南为宫，邻齐商，族嘉徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，五寸四分小分六大强。 准，五尺四寸万三千四百六十八。分积，十万六千一百八十七。上生争南。 分积为宫，期保商，争南徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，五寸三分小分九半强。 准，五尺三寸万八千六百七十一。南吕，十万四千九百七十六。上生姑洗。 南吕为宫，应钟商，姑洗徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "一日。 律，五寸三分小分三强。 准，五尺三寸六千五百六十一。白吕，十万四千七百五十六。上生南授。 白吕为宫，分乌商，南授徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "五日。 律，五寸三分小分二强。 准，五尺三寸四千三百六十一。结躬，十万三千五百六十三。上生变虞。 结躬为宫，迟内商，变虞徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，五寸二分小分六强。 准，五尺二寸万二一百一十四。归期，十万二千一百六十九。上生路时。 归期为宫，未育商，路时徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，五寸一分小分九微强。 准，五尺一寸万七千八百五十七。未卯，十万七百九十四。上生形始。 未卯为宫，迟时商，形始徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，五寸一分小分二微强。 准，五尺一寸四千一百七。夷汗，九万九千四百三十七。上生依行。 夷汗为宫，色育商，依行徵。七日。 律，五寸小分五强。 准，五尺万二百二十。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "无射，九万八千三百四。上生中吕。 无射为宫，执始商，中吕徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，四寸九分小分九强。 准，四尺九寸万八千五百七十三。闭掩，九万六千九百八十。上生南中。 闭掩为宫，丙盛商，南中徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，四寸九分小分三弱。 准，四尺九寸五千三百三十三。邻齐，九万五千六百七十五。上生内负。 邻齐为宫，分动商，内负徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七日。 律，四寸八分小分六微强。 准，四尺八寸万一千九百六十六。期保，九万四千三百八十八。上生物应。 期保为宫，质末商，物应徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，四寸七分小分九半强。 准，四尺七寸万八千七百七十九。应钟，九万三千三百一十二。上生蕤宾。 应钟为宫，大吕商，蕤宾徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "一日。 律，四寸七分小分四微强。 准，四尺七寸八千十九。分乌，九万三千一百一十六。上生南事。 分乌穷次，无徵，不为宫。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "七百。 律，四寸七分小分三微强。 准，四尺七寸六千五十九。迟内，九万二千五十六。上生盛变。 迟内为宫，分否商，盛变徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，四寸六分小分八弱。 准，四尺六寸万五千一百四十二。未育，九万八百一十七。上生离宫。 未育为宫，凌阴商，离宫徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "八日。 律，四寸六分小分一少强。 准，四尺六寸二千七百五十二。迟时，八万九千五百九十五。上生制时。 迟时为宫，少出商，制时徵。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "六日。 律，四寸五分小分五强。 准，四尺五寸万二百一十五。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "截管为律，吹以考声，列以物气，道之本也。术家以其声微而体难知，其分数不明，故作准以代之。准之声，明畅易达，分寸又粗。然弦以缓急清浊，非管无以正也。均其中弦，令与黄钟相得，案画以求诸律，无不如数而应者矣。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "音声精微，综之者解。元和元年，待诏候钟律殷肜上言“官无晓六十律以准调音者，故待诏严崇具以准法教子男宣，宣通习。愿召宣补学官，主调乐器”诏曰“崇子学审晓律，别其族、协其声者，审试。不得依托父学，以聋为聪。声微妙，独非莫知，独是莫晓。以律错吹，能知命十二律不失一，方为能传崇学耳”太史丞弘试十二律，其二中，其四不中，其六不知何律，宣遂罢。自此律家莫能为准施弦，候部莫知复见。熹平六年，东观召典律者太子舍人张光等问准意。光等不知，归阅旧藏，乃得其器，形制如房书，犹不能定其弦缓急。音不可书以晓人，知之者欲教而无从，心达者体知而无师，故史官能辨清浊者遂绝。其可以相传者，唯大搉常数及候气而已。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第一·律历上",
    "text": "夫五音生于阴阳，分为十二律，转生六十，皆所以纪斗气，效物类也。天效以景，地效以响，即律也。阴阳和则景至，律气应则灰除。是故天子常以日冬夏至御前殿，合八能之士，陈八音，听乐均，度晷景，候钟律，权土炭，效阴阳。冬至阳气应，则乐均清，景长极，黄钟通，土炭轻而衡仰。夏至阴气应，则乐均浊，景短极，蕤宾通，土炭重而衡低。进退于先后五日之中，八能各以候状闻，太史封上。郊则和，否则占。候气之法，为室三重，户闭，涂衅必周，密布缇缦。室中以木为案，每律各一，内庳外高，从其方位，加律其上，以葭莩灰抑其内端，案历而候之。气至者灰动。其为气所动者其灰散，人及风所动者其灰聚。殿中候，用玉律十二。惟二至乃候灵台，用竹律六十。候日如其历。",
    "chapter_url": "https://duguoxue.com/ershisishi/3409.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "贾逵论历 永元论历 延光论历 汉安论历 熹平论历 论月食",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "自太初元年始用《三统历》，施行百有馀年，历稍后天，朔先于历，朔或在晦，月或朔见。考其行，日有退无进，月有进无退。建武八年中，太仆朱浮、太中大夫许淑等数上书，言历朔不正，宜当改更。时分度觉差尚微，上以天下初定，未遑考正。至永平五年，官历署七月十六日月食。待诏杨岑见时月食多先历，既缩用算上为日，因上言“月当十五日食，官历不中”。诏书令岑普候，与官历课。起七月，尽十一月，弦望凡五，官历皆失，岑皆中。庚寅，诏书令岑署弦望月食官，复令待诏张盛、景防、鲍邺等以《四分法》与岑课。岁馀，盛等所中，多岑六事。十二年十一月丙子，诏书令盛、防代岑署弦望月食加时。《四分》之术，始颇施行。是时盛、防等未能分明历元，综校分度，故但用其弦望而已。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "先是，九年，太史待诏董萌上言历不正，事下三公、太常知历者杂议，讫十年四月，无能分明据者。至元和二年，《太初》失天益远，日、月宿度相觉浸多，而候者皆知冬至之日日在斗二十一度，未至牵牛五度，而以为牵牛中星，后天四分日之三，晦朔弦望差天一日，宿差五度。章帝知其谬错，以问史官，虽知不合，而不能易。故召治历编、李梵等综校其状。二月甲寅，遂下诏曰“朕闻古先圣王，先天而天不违，后天而奉天时。《河图》曰：赤九会昌，十世以光，十一以兴。又曰：九名之世，帝行德，封刻政。朕以不德，奉承大业，夙夜祗畏，不敢荒宁。予末小子，托在于数终，曷以续兴，崇弘祖宗，拯济元元。《尚书璇玑钤》曰：述尧世，放唐文。《帝命验》曰：顺尧考德，题期立象。且三、五步骤，优劣殊轨，况乎顽陋，无以克堪。虽欲从之，末由也已。每见图书，中心恧焉。间者以来，政治不得，阴阳不和，灾异不息，疠疫之气，流伤于牛，农本不播。夫庶征休咎，五事之应，咸在朕躬。信有阙矣，将何以补之。《书》曰：惟先假王正厥事。又曰：岁二月，东巡狩，至岱宗，柴，望秩于山川。遂觐东后，叶时月正日。祖尧岱宗，同律度量，考在玑衡，以正历象，庶乎有益。《春秋保乾图》曰：三百年斗历改宪。史官用太初邓平术，有馀分一，在三百年之域，行度转差，浸以谬错。璇玑不正，文象不稽。冬至之日日在斗二十一度，而历以为牵牛中星。先立春一日，则《四分》数之立春日也。以折狱断大刑，于气已迕。用望平和随时之义，盖亦远矣。今改行《四分》，以遵于尧，以顺孔圣奉天之文。冀百君子越有民，同心敬授，傥获咸熙，以明予祖之遗功”于是《四分》施行。而、梵犹以为元首十一月当先大，欲以合耦弦望，命有常日，而十九岁不得七闰，晦朔失实。行之未期，章帝复发圣思，考之经谶，使左中郎将贾逵问治历者卫承、李崇、太尉属梁鲔、司徒掾严勖、太子舍人徐震、钜鹿公乘苏统及、梵等十人。以为月当先小，据《春秋经》书朔不书晦者，朔必有明晦，不朔必在其月也。即先大，则一月再朔，后月无朔，是明不可必。梵等以为当先大，无文正验，取欲谐耦十六日望，月朓昏，晦当灭而已。又晦与合同时，不得异日。又上知、梵穴见，敕毋拘历已班，天元始起之月当小。定，后年历数遂正。永元中，复令史官以《九道法》候弦望，验无有差跌。逵论集状，后之议者，用得折衷，故详录焉。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "逵论曰“《太初历》冬至日在牵牛初者，牵牛中星也。古黄帝、夏、殷、周、鲁冬至日在建星，建星即今斗星也。《太初历》斗二十六度三百八十五分，牵牛八度。案行事史官注，冬、夏至日常不及《太初历》五度，冬至日在斗二十一度四分度之一。石氏《星经》曰：黄道规牵牛初直斗二十度，去极二十五度。于赤道，斗二十一度也。《四分法》与行事候注天度相应。《尚书考灵曜》斗二十二度，无馀分，冬至在牵牛所起。又编等据今日所在未至牵牛中星五度，于斗二十一度四分一，与《考灵曜》相近，即以明事。元和二年八月，诏书曰石不可离，令两候，上得算多者。太史令玄等候元和二年至永元元年，五岁中课日行及冬至斗二十一度四分一，合古历建星《考灵曜》日所起，其星间距度皆如石氏故事。他术以为冬至日在牵牛初者，自此遂黜也”",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "逵论曰“以《太初历》考汉元尽太初元年日食二十三事，其十七得朔，四得晦，二得二日。新历七得朔，十四得晦，二得二日。以《太初历》考太初元年尽更始二年二十四事，十得晦。以新历十六得朔，七得二日，一得晦。以《太初历》考建武元年尽永元元年二十三事，五得朔，十八得晦。以新历十七得朔，三得晦，三得二日。又以新历上考《春秋》中有日朔者二十四事，失不中者二十三事。天道参差不齐，必有馀，馀又有长短，不可以等齐。治历者方以七十六岁断之，则馀分消长，稍得一日。故《易》金火相革之封《象》曰：君子以治历明时。又曰：汤、武革命，顺乎天，应乎人。言圣人必历象日月星辰，明数不可贯数千万岁，其间必改更，先距求度数，取合日月星辰所在而已。故求度数，取合日月星辰，有异世之术。《太初历》不能下通于今，新历不能上得汉元。一家历法必在三百年之间。故谶文曰三百年斗历改宪。汉兴，常用《太初》而不改，下至太初元年百二岁乃改。故其前有先晦一日合朔，下至成、哀，以二日为朔，故合朔多在晦，此其明效也”",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "逵论曰“臣前上傅安等用黄道度日月弦望多近。史官一以赤道度之，不与日月同，于今历弦望至差一日以上，辄奏以为变，至以为日却缩退行。于黄道，自得行度，不为变。愿请太史官日月宿簿及星度课，与待诏星象考校。奏可。臣谨案：前对言冬至日去极一百一十五度，夏至日去极六十七度，春秋分日去极九十一度。《洪范》日月之行，则有冬夏。《五纪论》日月循黄道，南至牵牛，北至东井，率日日行一度，月行十三度十九分度七也。今史官一以赤道为度，不与日月行同，其斗、牵牛、东井、舆鬼，赤道得十五，而黄道得十三度半。行东壁、奎、娄、轸、角、亢，赤道七度，黄道八度。或月行多而日月相去反少，谓之日却。案黄道值牵牛，出赤道南二十四度，其直东井、舆鬼，出赤道北二十四度。赤道者为中天，去极俱九十一度，非日月道，而以遥准度日月，失其实行故也。以今太史官候注考元和二年九月已来月行牵牛、东井四十九事，无行十一度者。行娄、角三十七事，无行十五六度者，如安言。问典星待诏姚崇、井毕等十二人，皆曰星图有规法，日月实从黄道，官无其器，不知施行。案甘露二年，大司农中丞耿寿昌奏，以图仪度日月行，考验天运状，日月行至牵牛、东井，日过一度，月行十五度，至娄、角，日行一度，月行十三度，赤道使然，此前世所共知也。如言黄道有验，合天，日无前却，弦望不差一日，比用赤道密近，宜施用。上中多臣校”案逵论，永元四年也。至十五年七月甲辰，诏书造太史黄道铜仪，以角为十三度，亢十，氐十六，房五，心五，尾十八，箕十，斗二十四四分度之一，牵牛七，须女十一，虚十，危十六，营室十八，东壁十，奎十七，娄十二，胃十五，昂十二，毕十六，觜三，参八，东井三十，舆鬼四，柳十四，星七，张十七，翼十九，轸十八，凡三百六十五度四分度之一。冬至日在斗十九度四分度之一。史官以部日月行，参弦望，虽密近而不为注日。仪，黄道与度转运，难以候，是以少循其事。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "逵论曰“又今史官推合朔、弦、望、月食加时，率多不中，在于不知月行迟疾意。永平中，诏书令故太史待诏张隆以《四分法》署弦、望、月食加时。隆言能用《易》九、六、七、八爻知月行多少。今案隆所署多失。臣使隆逆推前手所署，不应，或异日，不中天乃益远，至十馀度。梵、统以史官候注考校，月行当有迟疾，不必在牵牛、东井、娄、角之间，又非所谓朓，侧匿，乃由月所行道有远近出入所生，率一月移故所疾处三度，九岁九道一复，凡九章，百七十一岁，复十一月合朔旦冬至，合《春秋》、《三统》九道终数，可以知合朔、弦、望、月食加时。据官法天度为分率，以其术法上考建武以来月食，凡三十八事，差密近，有益，宜课试上”",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "案史官旧有《九道术》，废而不修。熹平中，故治历郎梁国宗整上《九道术》，诏书下太史，以参旧术，相应。部太子舍人冯恂课校，恂亦复作《九道术》，增损其分，与整术并校，差为近。太史令飏上以恂术参弦、望。然而加时犹复先后天，远则十馀度。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "永元十四年，待诏太史霍融上言“官漏刻率九日增减一刻，不与天相应，或时差至二刻半，不如夏历密”诏书下太常，令史官与融以仪校天，课度远近。太史令舒、承、梵等对“案官所施漏法《令甲》第六《常符漏品》，孝宣皇帝三年十二月乙酉下，建武十年二月壬午诏书施行。漏刻以日长短为数，率日南北二度四分而增减一刻。一气俱十五日，日去极各有多少。今官漏率九日移一刻，不随日进退。夏历漏刻随日南北为长短，密近于官漏，分明可施行”其年十一月甲寅，诏曰“告司徒、司空：漏所以节时分，定昏明。昏明长短，起于日去极远年，日道周圜，不可以计率分，当据仪度，下参晷景。今官漏以计率分昏明，九日增减一刻，违失其实。至为疏数，以耦法。太史待诏霍融上言，不与天相应。太常史官运仪下水，官漏失天者至三刻。以晷景为刻，少所违失，密近有验。今下晷景漏刻四十八箭，立成斧官府当用者，计吏到，班予四十八箭”文多，故魁取二十四气日所在，并黄道去极、晷景、漏刻、昏明中星刻于下。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "昔《太初历》之兴也，发谋于元封，启定于元凤，积三十年，是非乃审。及用《四分》，亦于建武，施于元和，讫于永元，七十馀年，然后仪式备立，司候有准。天事幽微，若此其难也。中兴以来，图谶漏泄，而《考灵曜》、《命历序》皆有甲寅元。其所起在四分庚申元后百一十四岁，朔差却二日。学士修之于草泽，信何以为得正。及《太初历》以后天为疾，而修之者云“百四十四岁而太岁超一辰，百七十一岁当弃朔馀六十三，中馀千一百九十七，乃可常行”。自太初元年至永平十一年，百七十一，当去分而不去，故令益有疏阔。此二家常挟其术，庶几施行，每有讼者，百寮会议，群儒骋思，论之有方，益于多闻识之，故详录焉。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "安帝延光二年，中谒者亶诵言当用甲寅元，河南梁丰言当复用《太初》。尚书郎张衡、周兴皆能历，数难诵、丰，或不对，或言失误。衡、兴参案仪注，考往校今，以为《九道法》最密。诏书下公卿详议。太尉恺等上侍中施廷等议“《太初》过天，日一度，弦望失正，月以晦见西方，食不与天相应。元和改从《四分》，《四分》虽密于《太初》，复不正，皆不可用。甲寅元与天相应，合图谶，可施行”博士黄广、大行令任佥议，如《九道》。河南尹祉、太子舍人李泓等四十人议“即用甲寅元，当除《元命苞》天地开辟获麟中百一十四岁，推闰月六直其日，或朔、晦、弦、望，二十四气宿度不相应者非一。用《九道》为朔，月有比三大二小，皆疏远。元和变历，以应《保乾图》三百岁斗历改宪之文。《四分历》本起图谶，最得其正，不宜易”恺等八十四人议，宜从《太初》。尚书令忠上奏“诸从《太初》者，皆无他效验，徒以世宗攘夷廓境，享国久长为辞。或云孝章改《四分》，灾异卒甚，未有善应。臣仗惟圣王兴起，各异正朔，以通三统。汉祖受命，因秦之纪，十月为年首，闰常在岁后。不稽先代，违于帝典。太宗遵修，三阶以平，黄龙以至，刑犴以错，五是以备。哀、平之际，同承《太初》，而妖孽累仍，痾祸非一。议者不以成数相参，考真求实，而泛采妄说，归福《太初》，致咎《四分》。《太初历》众贤所立，是非已定，永平不审，复革其弦望。《四分》有谬，不可施行。元和凤鸟不当应历而翔集。远嘉前造，则表其休。近讥后改，则隐其福。漏见曲论，未可为是。臣辄复重难衡、兴，以为五纪论推步行度，当时比诸术为近，然犹未稽于古。及向子歆欲以合《春秋》，横断年数，损夏益周，考之表纪，差谬数百。两历相课，六千一百五十六岁，而《太初》多一日。冬至日直斗，而云在牵牛。迂阔不可复用，昭然如此。史官所共见，非独衡、兴。前以为《九道》密近，今议者以为有阙，及甲寅元复多违失，皆未可取正。昔仲尼顺假马之名，以崇君之义。况天之历数，不可任疑从虚，以非易是”上纳其言，遂寝改历事。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "顺帝汉安二年，尚书侍郎边韶上言：",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "世微于数亏，道盛于得常。数亏则物衰，得常则国昌。孝武皇帝摅发圣思，因元封七年十一月甲子朔旦冬至，乃诏太史令司马迁、治历邓平等更建《太初》，改元易朔，行夏之正，《乾凿度》八十一分之四十三为日法。设清台之候。验六异，课效牜角密，《太初》为最。其后刘歆研机极深，验之《春秋》，参以《易》道，以《河图帝览嬉》、《雒书乾曜度》推广《九道》，百七十一岁进退六十三分，百四十四岁一超次，与天相应，少有阙谬。从太初至永平十一年，百七十一岁，进退馀分六十三，治历者不知处之。推得十二度弦望不效，挟废术者得窜其说。至元和二年，小终之数浸过，馀分稍增，月不用晦朔而先见。孝章皇帝以《保乾图》“三百年斗历改宪”，就用《四分》。以太白复枢甲子为癸亥，引天从算，耦之目前。更以庚申为元，既无明文。托之于获麟之岁，又不与《感精符》单阏之岁同。史官相代，因成习疑，少能钩深致远。案弦望足以知之。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "诏书下三公、百官杂议。太史令虞恭、治历宗等议：",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "建历之本，必先立元，元正然后定日法，法定然后度周天以定分至。三者有程，则历可成也。《四分历》仲纪之元，起于孝文皇帝后元三年，岁在庚辰。上四十五岁，岁在乙未，则汉兴元年也。又上二百七十五岁，岁在庚申，则孔子获麟。二百七十六万岁，寻之上行，复得庚申。岁岁相承，从下寻上，其执不误。此《四分历》元明文图谶所著也。太初元年，岁在丁丑，上极其元，当在庚戌，而曰丙子，言百四十四岁超一辰，凡九百九十三超，岁有空行八十二周有奇，乃得丙子。案岁所超，于天元十一月甲子朔旦冬至，日月俱超。日行一度，积三百六十五度四分度一而周天一匝，名曰岁。岁从一辰，日不得空周天，则岁无由超辰。案百七十一岁二蔀一章，小馀六十三，自然之数也。夫数出于杪曶，以成毫氂，毫氂积累，以成分寸。两仪既定，日月始离。初行生分，积分成度。日行一度，一岁而周。故为术者，各生度法，或以九百四十，或以八十一。法有细粗，以生两科，其归一也。日法者，日之所行分也。日垂令明，行有常节，日法所该，通远无已。损益毫牦，差以千里，自此言之，数无缘得有亏弃之意也。今欲饰平之失，断法垂分，恐伤大道。以步日月行度，终数不同，四章更不得朔馀一。虽言《九道》去课进退，恐不足以补其阙。且课历之法，晦朔变弦，以月食天验，昭著莫大焉。今以去六十三分之法为历，验章和元年以来日变二十事，月食二十八事，与《四分历》更失，定课相除，《四分》尚得多，而又便近。孝章皇帝历度审正，图仪晷漏，与天相应，不可复尚。《文曜钩》曰“高辛受命，重黎说文。唐尧即位，羲和立浑。夏后制德，昆吾列神。成周改号，苌弘分官”《运斗枢》曰“常占有经，世史所明”《洪范五纪论》曰“民间亦有黄帝诸历，不如史官记之明也”自古及今，圣帝明王，莫不取言于羲和、常占之官，定精微于晷仪，正众疑，秘藏中书，改行《四分》之原。及光武皇帝数下诏书，草创其端，孝明皇帝课校其实，孝章皇帝宣行其法。君更三圣，年历数十，信而征之，举而行之。其元则上统开辟，其数则复古《四分》。宜如甲寅诏书故事。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "奏可。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "灵帝熹平四年，五官郎中冯光、沛相上计掾陈晃言“历元不正，故妖民叛寇益州，盗贼相续为害。历当用甲寅为元而用庚申，图纬无以庚申为元者。近秦所用代周之元。太史治历郎中郭香、刘固意造妄说，乞本庚申元经炜明文，受虚欺重诛”乙卯，诏书下三府，与儒林明道者详议，务得道真。以群臣会司徒府议。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "议郎蔡邕议，以为：",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "历数精微，去圣久远，得失更迭，术无常是。汉兴承秦，历用颛顼，元用乙卯。百有二岁，孝武皇帝始改正朔，历用《太初》，元用丁丑，行之百八十九岁。孝章皇帝改从《四分》，元用庚申。今光、晃各以庚申为非，甲寅为是。案历法，黄帝、颛顼、夏、殷、周、鲁，凡六家，各自有元。光、晃所据，则殷历元也。他元虽不明于图谶，各自一家之术，皆当有效于当时。武帝始用《太初》丁丑之后，六家纷错，争讼是非。太史令张寿王挟甲寅元以非汉历，杂候清台，课在下第，卒以疏阔，连见劾奏，《太初》效验，无所漏失。是则虽非图谶之元，而有效于前者也。及用《四分》以来，考之行度，密于《太初》，是又新元有效于今者也。延光元年，中谒者亶诵亦非《四分》庚申，上言当用《命历序》甲寅元。公卿百寮参议正处，竟不施行。且三光之行，迟速进退，不必若一。术家以算，追而求之，取合于当时而已。故有古今之术。今术之不能上通于古，亦犹古术之不能下通于今也。《元命苞》、《乾凿度》皆以为开辟至获麟二百七十六万岁。及《命历序》积获麟至汉，起庚午蔀之二十三岁，竟已酉、戊子及丁卯蔀六十九岁，合为二百七十五岁。汉元年岁在乙未，上至获麟则岁在庚申。推此以上，上极开辟，则元在庚申。谶虽无文，其数见存。而光、晃以为开辟至获麟二百七十五万九千八百八十六岁，获麟至汉，百六十一岁，转差少一百一十四岁。云当满足，则上违《乾凿度》、《元命苞》，中使获麟不得在哀公十四年，下不及《命历序》获麟至汉相去四蔀年数，与奏记谱注不相应。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "当今历正月癸亥朔，光、晃以为乙丑朔。乙丑之与癸亥，无题勒款识可与众共别者，须以弦望晦朔、光魄亏满可得而见者，考其符验。而光、晃历以《考灵曜》为本，二十八宿度数及冬至日所在，与今史官甘、石旧文错异，不可考校。以今浑天图仪检天文，亦不合于《考灵曜》。光、晃诚能自依其术，更造望仪，以追天度，远有验于图书，近有效于三光，可以易夺甘、石，穷服诸术者，实宜用之。难问光、晃，但言图谶，所言不服。元和二年二月甲寅，制书曰“朕闻古先圣王，先天而天不违，后天而奉天时。史官用太初邓平术，冬至之日，日在斗二十一度，而历以为牵牛中星，先立春一日，则四分数之立春也，而以折狱断大刑，于气已迕，用望平和，盖亦远矣。今改行《四分》，以遵于尧，以顺孔圣奉天之文”是始用《四分历》庚申元之诏也。深引《河》、《雒》图谶以为符验，非史官私意独所兴构。而光、晃以为香、固意造妄说，违反经文，谬之甚者。昔尧命羲和历象日月星辰，舜叶时月正日，汤、武革命，治历明时，可谓正矣，且犹遇水遭旱，戒以“蛮夷猾夏，寇贼奸宄”。而光、晃以为阴阳不和，奸臣盗贼，皆元之咎，诚非其理。元和二年，乃用庚申，至今九十二岁。而光、晃言秦所用代周之元，不知从秦来，汉三易元，不常庚申。光、晃区区，信用所学，亦妄虚无造欺语之愆。至于改朔易元，往者寿王之术已课不效，亶诵之议不用，元和诏书文备义著，非群臣议者所能变易。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "太尉耽、司徒隗、司空训以邕议劾光、晃不敬，正鬼薪法。诏书勿治罪。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "《太初历》推月食多失。《四分》因《太初》法，以河平癸巳为元，施行五年。永元元年，天以七月后闰食，术以八月。其二年正月十二日，蒙公乘宗绀上书言“今月十六日月当食，而历以二月”至期如绀言。太史令巡上绀有益官用，除待诏。甲辰，诏书以绀法署。施行五十六岁。至本初元年，天以十二月食，历以后年正月，于是始差。到熹平三年，二十九年之中，先历食者十六事。常山长史刘洪上作《七曜术》。甲辰，诏属太史部郎中刘固、舍人冯恂等课效，复作《八元术》，固等作《月食术》，并已相参。固术与《七曜术》同。月食所失，皆以岁在己未当食四月，恂术以三月，官历以五月。太官上课，到时施行中者。丁巳，诏书报可。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "其四年，绀孙诚上书言“受绀法术，当复改，今年十二月当食，而官历以后年正月”到期如言，拜诚为舍人。丙申，诏书听行诚法。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "光和二年，岁在己未。三月、五月皆阴，太史令修、部舍人张恂等推计行度，以为三月近，四月远。诚以四月。奏废诚术，施用恂术。其三年，诚兄整前后上书言“去年三月不食，当以四月。史官废诚正术，用恂不正术”整所上正属太史，太史主者终不自言三月近，四月远。食当以见为正，无远近。诏书下太常“其详案注记，平议术之要，效验虚实”太常就耽上选侍中韩说、博士蔡较、谷城门候刘洪、右郎中陈调于太常府，复校注记，平议难问。恂、诚各对。恂术以五千六百四十月有九百六十一食为法，而除成分，空加县法，推建武以来，俱得三百二十七食，其十五食错。案其官素注，天见食九十八，与两术相应，其错辟二千一百。诚术以百三十五月月二十三食为法，乘除成月，从建康以上减四十一，建康以来减三十五，以其俱不食。恂术改易旧法，诚术中复减损，论其长短，无以相逾。各引书纬自证，文无义要，取追天而已。夫日月之术，日循黄道，月从九道。以赤道仪，日冬至去极俱一百一十五度。其入宿也，赤道在斗二十一，而黄道在斗十九。两仪相参，日月之行，曲直有差，以生进退。故月行井、牛，十四度以上。其在角、娄，十二度以上。皆不应率不行。以是言之，则术不差不改，不验不用。天道精微，度数难定，术法多端，历纪非一，未验无以知其是，未差无以知其失。失然后改之，是然后用之，此谓允执其中。今诚术未有差错之谬，恂术未有独中之异，以无验改未失，是以检将来为是者也。诚术百三十五月二十三食，其文在书籍，学者所修，施行日久。官守其业，经纬日月，厚而未愆，信于天文，述而不作。恂久在候部，详心善意，能揆仪度，定立术数，推前校往，亦与见食相应。然协历正纪，钦若昊天，宜率旧章，如甲辰、丙申诏书，以见食为比。今宜施用诚术，弃放恂术，史官课之，后有效验，乃行其法，以审术数，以顺改易。耽以说等议奏闻，诏书可。恂、整、诚各复上书，恂言不当施诚术，整言不当复恂术。为洪议所侵，事下永安台复实，皆不如恂、诚等言。劾奏谩欺。诏书报，恂、诚各以二月奉赎罪。整適作左校二月。遂用洪等，施行诚术。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二·律历中",
    "text": "光和二年，万年公乘王汉上《月食注》。自章和元年到今年凡九十三岁，合百九十六食。与官历河平元年月错，以己巳为元。事下太史令修，上言“汉作所注不与见食相应者二事，以同为异者二十九事”。尚书召谷城门候刘洪。敕曰“前郎中冯光、司徒掾陈晃各讼历，故议郎蔡邕共补续其志。今洪其诣修，与汉相参，推元课分，考校月食。审己巳元密近，有师法，洪便从汉受。不能，对”洪上言“推汉己巳元，则《考灵曜》旃蒙之岁，乙卯元也。与光、晃甲寅元相经纬。于以追天作历，校三光之步，今为疏阔。孔子纬一事见二端者，明历兴废，随天为节。甲寅历于孔子时效。己巳《颛顼》，秦所施用，汉兴草创，因而不易。至元封中，迂阔不审，更用《太初》，应期三百改宪之节。甲寅、己巳谶虽有文，略其年数，是以学人各传所闻，至于课校，罔得厥正。夫甲寅元天正，正月甲子朔旦冬至。七曜之起，始于牛初。乙卯之元人正，己巳朔旦立春。三光聚天庙五度。课两元端，闰馀差百五十二分之三，朔三百四，中节之馀二十九。以效信难聚，汉不解说，但言先人有书而已。以汉成注参官施行，术不同二十九事，不中见食二事。案汉习书，见己巳元，谓朝不闻，不知圣人独有兴废之义，史官有附天密术。甲寅、己巳，前已施行，效后格而不用。河平疏阔，史官已废之，而汉以去事分争，殆非其意。虽有师法，与无同。课又不近密。其说蔀数，术家所共知，无所采取”遣汉归乡里。",
    "chapter_url": "https://duguoxue.com/ershisishi/3410.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "历法",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昔者圣人之作历也，观璇玑之运，三光之行，道之发敛，景之长短，斗纲所建，青龙所躔，参伍以变，错综其数，而制术焉。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "天之动也，一昼一夜而运过周，星从天而西，日违天而东。日之所行与运周，在天成度，在历成日。居以列宿，终于四七，受以甲乙，终于六旬。日月相推，日舒月速，当其同所，谓之合朔。舒先速后，近一远三，谓之弦。相与为衡，分天之中，谓之望。以速及舒，光尽体伏，谓之晦。晦朔合离，斗建移辰，谓之月。日月之行，则有冬有夏。冬夏之间，则有春有秋。是故日行北陆谓之冬，西陆谓之春，南陆谓之夏，东陆谓之秋。日道发南，去极弥远，其景弥长，远长乃极，冬乃至焉。日道敛北，去极弥近，其景弥短，近短乃极，夏乃至焉。二至之中，道齐景正，春秋分焉。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日周于天，一寒一暑，四时备成，万物毕改，摄提迁次，青龙移辰，谓之岁。岁首至也，月首朔也。至朔同日谓之章，同在日首谓之蔀，蔀终六旬谓之纪，岁朔又复谓之元。是故日以实之，月以闰之，时以分之，岁以周之，章以明之，蔀以部之，纪以记之，元以原之。然后虽有变化万殊，赢朒无方，莫不结系于此而禀正焉。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "极建其中，道营于外，璇衡追日，以察发敛，光道生焉。孔壶为漏，浮箭为刻，下漏数刻，以考中星，昏明生焉。日有光道，月有九行，九行出入而交生焉。朔会望衡，邻于所交，亏薄生焉。月有晦朔，星有合见，月有弦望，星有留逆，其归一也，步术生焉。金、水承阳，先后日下，速则先日，迟而后留，留而后逆，逆与日违，违而后速，速与日竞，竞又先日，迟速顺逆，晨夕生焉。日、月、五纬，各有终原，而七元生焉。见伏有日，留行有度，而率数生焉。参差齐之，多少均之，会终生焉。引而伸之，触而长之，探赜索隐，钩深致远，无幽辟潜伏，而不以其精者然。故阴阳有分，寒暑有节，天地贞观，日月贞明。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "若夫祐术开业，淳燿天光，重黎其上也。承圣帝之命若昊天，典历象三辰，以授民事，立闰定时，以成岁功，羲和其隆也。取象金火，革命创制，治历明时，应天顺民，汤、武其盛也。及王德之衰也，无道之君乱之于上，顽愚之史失之于下。夏后之时，羲和淫湎，废时乱日，胤乃征之。纣作淫虐，丧其甲子，武王诛之。夫能贞而明之者，其兴也勃焉。回而败之者，其亡也忽焉。巍巍乎若道天地之纲纪，帝王之壮事，是以圣人宝焉，君子勤之。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "夫历有圣人之德六焉：以本气者尚其体，以综数者尚其文，以考类者尚其象，以作事者尚其时，以占往者尚其源，以知来者尚其流。大业载之，吉凶生焉，是以君子将有兴焉，咨焉而以从事，受命而莫之违也。若夫用天因地，揆时施教，颁诸明堂，以为民极者，莫大乎月令。帝王之大司备矣，天下之能事毕矣。过此而往，群忌苟禁，君子未之或知也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "斗之二十一度，去极至远也，日在焉而冬至，群物于是乎生。故律首黄钟，历始冬至，月先建子，时平夜半。当汉高皇帝受命四十有五岁，阳在上章，阴在执徐，冬十有一月甲子夜半朔旦冬至，日月闰积之数皆自此始，立元正朔，谓之《汉历》。又上两元，而月食五星之元，并发端焉。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "历数之生也，乃立仪、表，以校日景。景长则日远，天度之端也。日发其端，周而为岁，然其景不复。四周千四百六十一日，而景复初：是则日行之终。以周除日，得三百六十五四分度之一，为岁之日数。日日行一度，亦为天度。察日月俱发度端，日行十九周，月行二百五十四周，复会于端，是则月行之终也。以日周除月周，得一岁周天之数。以日一周减之，馀十二十九分之七，则月行过周及日行之数也，为一岁之月。以除一岁日，为一月之数。月之馀分积满其法，得一月，月成则其岁大。月四时推移，故置十二中以定月位。有朔而无中者为闰月。中之始曰节，与中为二十四气。以除一岁日，为一气之日数也。其分积而成日为没，并岁气之分，如法为一岁没。没分于终中，中终于冬至，冬至之分积如其法，得一日，四岁而终。月分成闰，闰七而尽，其岁十九，名之曰章。章首分尽，四之俱终，名之曰蔀。以一岁日乘之，为蔀之日数也。以甲子命之，二十而复其初，是以二十蔀为纪。纪岁青龙未终，三终岁后复青龙为元。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "元法，四千五百六十。纪法，千五百二十。纪月，万八千八百。蔀法，七十六。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "蔀月，九百四十。章法，十九。章月，二百三十五。周天，千四百六十一。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日法，四。蔀日，二万七千七百五十九。没数，二十一。通法，四百八十七。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "没法，七，因为章闰。日馀，百六十八。中法，三十二。大周，三十四万三千三百三十五。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "月周，千一十六。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "月食数之生也，乃记月食之既者。率二十三食而复既，其月百三十五，率之相除，得五月二十三之二十而一食。以除一岁之月，得岁有再食五百一十三分之五十五也。分终其法，因以与蔀相约，得四与二十七，互之，会二千五十二，二十而与元会。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "元会，四万一千四十。蔀会，二千五十二。岁数，五百一十三。食数，千八十一。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "月数，百三十五。食法，二十三。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推入蔀术曰：以元法除去上元，其馀以纪法除之，所得数从天纪，算外则所入纪也。不满纪法者，入纪年数也。以蔀法除之，所得数从甲子蔀起，算外，所入纪岁名命之，算上，即所求年太岁所在。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推月食所入蔀会年，以元会除去上元，其馀以蔀会除之，所得以二十七乘之，满六十除去之，馀以二十除所得数，从天纪，算外，所入纪，不满二十者，数从甲子蔀起，算外，所入蔀会也。其初不满蔀会者，入蔀会年数也。各以所入纪岁名命之，算上，即所求年太岁所在。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "──────┬─────┬─────┬───────天纪岁名 │地纪岁名 │人纪岁名 │ 蔀首──────┼─────┼─────┼───────",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "庚辰 │ 庚子 │ 庚申 │ 甲子一丙申 │ 丙辰 │ 丙子 │ 癸卯二壬子 │ 壬申 │ 壬辰 │ 壬午三戊辰 │ 戊子 │ 戊申 │ 辛酉四",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "甲申 │ 甲辰 │ 甲子 │ 庚子五庚子 │ 庚申 │ 庚辰 │ 己卯六丙辰 │ 丙子 │ 丙申 │ 戊午七壬申 │ 壬辰 │ 壬子 │ 丁酉八",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "戊子 │ 戊申 │ 戊辰 │ 丙子九甲辰 │ 甲子 │ 甲申 │ 乙卯十庚申 │ 庚辰 │ 庚子 │ 甲午十一丙子 │ 丙申 │ 丙辰 │ 癸酉十二",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "壬辰 │ 壬子 │ 壬申 │ 壬子十三戊申 │ 戊辰 │ 戊子 │ 辛卯十四甲子 │ 甲申 │ 甲辰 │ 庚午十五",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "庚辰 │ 庚子 │ 庚申 │ 己酉十六丙申 │ 丙辰 │ 丙子 │ 戊子十七壬子 │ 壬申 │ 壬辰 │ 丁卯十八",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "戊辰 │ 戊子 │ 戊申 │ 丙午十九甲申 │ 甲辰 │ 甲子 │ 乙酉二十──────┴─────┴─────┴─────────",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推天正术，置入蔀年减一，以章月乘之，满章法得一，名为积月，不满为闰馀，十二以上，其岁有闰。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推天正朔日，置入蔀积月，以蔀日乘之，满蔀月得一，名为积日，不满为小馀，积日以六十除去之，其馀为大馀，以所入蔀名命之，算尽之外，则前年天正十一月朔日也。小馀四百四十一以上，其月大。求后月朔，加大馀二十九，小馀四百九十九，小馀满蔀月得一，上加大馀，命之如前。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，以大周乘年，周天乘闰馀减之，馀满蔀月，则天正朔日也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推二十四气术曰：置入蔀年减一，以日馀乘之，满中法得一，名曰大馀，不满为小馀，大馀满六十除去之，其馀以蔀名命之，算尽之外，则前年冬至之日也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求次气，加大馀十五、小馀七，除命之如前，小寒日也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推闰月所在，以闰馀减章法，馀以十二乘之，满章闰数得一，满四以上亦得一算之数，从前年十一月起，算尽之外，闰月也。或进退，以中气定之。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推弦、望日，因其月朔大小馀之数，皆加大馀七，小馀三百五十九四分三，小馀满蔀月得一，加大馀，大馀命如法，得上弦。又加得望，次下弦，又后月朔。其弦、望小馀二百六十以下，每以百刻乘之，满蔀月得一刻，不满其所近节气夜漏之半者，以算上为日。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推没灭术，置入蔀年减一，以没数乘之，满日法得一，名为积没，不尽为没馀。以通法乘积没，满没法得一，名为大馀，不尽为小馀。大馀满六十除去之，其馀以蔀名命之，算尽之外，前年冬至前没日也。求后没，加大馀六十九，小馀四，小馀满没法，从大馀，命之如前，无分为灭。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，以十五乘冬至小馀，以减通法，馀满没法得一，则天正后没也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推合朔所在度，置入蔀积日以蔀月乘之，满大周除去之，其馀满蔀月得一，名为积度，不尽为馀分。积度加斗二十一度，加二百三十五分，以宿次除之，不满宿，则日月合朔所在星度也。求后合朔，加度二十九，加分四百九十九，分满蔀月得一度，经斗除二百三十五分。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，以闰馀乘周天，以减大周馀，满蔀月得一，合以斗二十一度四分一，则天正合朔日月所在度。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推日所在度，置入蔀积日之数，以蔀法乘之，满蔀日除去之，其馀满蔀法得一，为积度，不尽为馀分。积度加斗二十一度，加十九分，以宿次除去之，则夜半日所在宿度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求次日，加一度。求次月，大加三十度，小加二十九度，经斗除十九分。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，以朔小馀减合朔度分，即日夜半所在。其分二百三十五约之，十九乘之。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推月所在度，置入蔀积日之数，以月周乘之，满蔀日除去之，其馀满蔀法得一，为积度，不尽分馀分。积度加斗二十一十九分，除如上法，则所求之日夜半月所在宿度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求次日，加十三度二十八分。求次月，大加三十五度六十一分，月小二十二度三十三度，分满法得一度，经斗除十九分。其冬下旬月在张、心署之，谓昼漏分后尽漏尽也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，以蔀法除朔小馀，所得以减日半度也。馀以减分，即月夜半所在度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推日明所入度分术曰：置其月节气夜漏之数，以蔀法乘之，二百除之，得一分，即夜半到明所行分也。以增夜半日所在度分，为明所在度分也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求昏日所入度，以夜半到明日所行分减蔀法，其馀即夜半到昏所行分也。以加夜半所在度分，为昏日所在度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推月明所入度分术曰“置其节气夜漏之数，以月周乘之，以二百除之，为积分。积分满蔀法得一，以增夜半度，即月明所在度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求昏月所入度：以明积分减月周，其馀满蔀法得一度，加夜半，则昏月所在度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推弦、望日所入星度术曰：置合朔度分之数，加七度三百五十九分四分三，以宿次除之，即得上弦日所入宿度分也。求望、下弦，加除如前法，小分满四从大分，大分满蔀月从度。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推弦、望月所入星度术曰：置月合朔度分之数，加度九十八，加分六百五十三半，以宿次除之，即上弦月所入宿度分也。求望、下弦，加除如前分，满蔀月从度。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推月食术曰“置入蔀会年数，减一，以食数乘之，满岁数得一，名曰积食，不满为食馀。以月数乘积食，满食法得一，名为积月，不满为月馀分。积月以章月除去之，其馀为入章月数。当先除入章闰，乃以十二除去之，不满者命以十一月，算尽之外，则前年十一月前食月也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求入章闰者，置入章月，以章闰乘之，满章月得一，则入章闰数也。馀分满二百二十四以上至二百三十一，为食在闰月。闰或进退，以朔日定之。求后食，加五月二十分，满法得一月数，命之如法，其分尽食算上。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推月食朔日术曰“置食积月之数，以二十九乘之，为积日。又以四百九十九乘积月，满蔀月得一，以并积日，以六十除之，其馀以所会蔀名命之，算尽之外，则前年天正前食月朔日也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求食日，加大馀十四，小馀七百一十九半，小馀满蔀月为大馀，大馀命如前，则食日也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求后食朔及日，皆加大馀二十七，小馀六百一十五。其月馀分不满二十者，又加大馀二十九，小馀四百九十九。其馀小馀者，当以漏刻课之，夜漏未尽，以算上为日。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，以岁数去上元，馀以为积月，以百一十二乘之，满月数去之，馀满食法得一，则天正后食也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推诸加时，以十二乘小馀，先减如法之半，得一时，其馀乃以法除之，所得算之数从夜半子起，算尽之外，则所加时也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推诸上水漏刻：以百乘其小馀，满其法得一刻。不满法什之，满法得一分。积刻先减所入节气夜漏之半，其馀为昼上水之数。过昼漏去之，馀为夜上水数。其刻不满夜漏半者，乃减之，馀为昨夜未尽，其弦望其日。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "五星数之生也，各记于日，与周天度相约而为率。以章法乘周率为月法，章月乘日率，如月法，为积月月馀。以月之日乘积月，为朔大小馀。乘为入月日馀。以日法乘周率为日度法。以周率去日率，馀以乘周天，如日度法。为积度度馀也。日率相约取之，得二千九百九十万一千六百二十一亿五十八万二千三百，而五星终，如蔀之数，与元通。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "术，周率，四千三百二十七。日率，四千七百二十五。合积月，十三。月馀，四万一千六百六。月法，八万二千二百一十三。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "大馀，二十三。小馀，八百四十七。虚分，九十三。入月日，十五。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日馀，万四千六百四十一。日度法，万七千三百八。积度，三十三。度馀，万三百一十四。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "火，周率，八百七十九。日率，千八百七十六。合积月，二十六。月馀，六千六百三十四。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "月法，万六千七百一。大馀，四十七。小馀，七百五十四。虚分，一百八十六。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "入月日，十二。日馀，千八百七十二。日度法，三千五百一十六。积度，四十九。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "度馀，一百一十四。土，周率，九千九十六。日率，九千四百一十五。合积月，十二。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "月馀，十三万八千六百三十七。月法，十七万二千八百二十四。大馀，五十四。小馀，三百四十八。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "虚分，五百九十二。入月日，二十四。日馀，二千一百六十三。日度法，三万六千三百八十四。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "积度，十二。度馀，二万九千四百五十一。金，周率，五千八百三十。日率，四千六百六十一。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "合积月，九。月馀，九万八千四百五。月法，十一万七百七十。大馀，二十五。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "小馀，七百三十一。虚分，二百九。入月日，二十六。日馀，二百八十一。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日度法，三万三千三百二十。积度，二百九十二。度馀，二百八十一。水，周率，万一千九百八。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日率，千八百八十九。合积月，一。月馀，二十一万七千六百六十三。月法，二十二万六千二百五十二。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "大馀，二十九。小馀，四百九十九。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "虚分，四百四十一。入月日，二十八。日馀，四万四千八百五。日度法，四万七千六百三十二。积度，五十七。度馀，四万四千八百五。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推五星术：置上元以来，尽所求年，以周率乘之，满日率得一，名为积合。不尽名为合馀。合馀以周率除之，不得焉退岁。无所得，星合其年，得一合前年，二合前二年。金、水积合奇为晨，偶为夕。其不满周率者反减之，馀为度分。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推星合月，以合积月乘积合为小积，又以月馀乘积合，满其月法得一，从小积为积月，不尽为月馀。积月满纪月去之，馀为入纪月。每以章闰乘之，满章月得一为闰。不尽为闰馀。以闰减入纪月，其馀以十二去之，馀为入岁月数，从天正十一月起，算外，星合所在之月也。其闰馀满二百二十四以上至二百三十一，星合闰月。闰或进退，以朔制之。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推朔日，以蔀日乘入纪月，满蔀月得一为积日，不尽为小馀。积日满六十去之，馀为大馀，命以甲子，算外，星合月朔日。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推入月日，以蔀日乘月馀，以其月法乘朔小馀，从之，以四千四百六十五约之，所得满日度法得一，为入月日，不尽为日馀。以朔命入月日，算外，星合日也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "推合度，以周天乘度分，满日度法得一为积度，不尽为度馀。以斗二十一四分一命度，算外，星合所在度也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "一术，加退岁一，以减上元，满八十除去之，馀以没数乘之，满日法得一，为大馀，不尽为小馀。以甲子命大馀，则星合岁天正冬至日也。以周率乘小馀，并度馀，馀满日度法从度，即至后星合日数也，命以冬至。求后合月，加合积月于入岁月，加月馀于月馀，满其月法得一，从入岁月。入岁月满十二去之，有闰计焉，馀命如前，算外，后合月也。金、水加晨得夕，加夕得晨。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求朔日，以大小馀加今所得，其月馀得一月者，又加大馀二十九，小馀四百九十九，小馀满蔀月得一，加大馀，大馀命如前。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求入月日，以入月日日馀加今所得，馀满日度法得一，从日。其前合月朔小馀满其虚分者，空加一日。日满月先去二十九，其后合月朔小馀不满四百九十九，又减一日，其馀命如前。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "求合度，以积度度馀加今所得，馀满日度法得一从度，命如前，经斗除如周率矣。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "木，晨伏，十六日七千三百二十分半，行二度万三千八百一十一分，在日后十三度有奇，而见东方。见顺，日行五十八分度之十一，五十八日行十一度。微迟，日行九分，五十八日行九度。留不行，二十五日。旋逆，日行七分度之一，八十四日退十二度。复留，二十五日。复顺，五十八日行九度，又五十八日行十一度，在日前十三度有奇，而夕伏西方。除伏逆，一见三百六十六日，行二十八度。伏复十六日七千三百二十分半，行二度万三千八百一十一分，而与日合。凡一终，三百九十八日有万四千六百四十一分，行星三十三度与万三百一十四分，通率日行四千七百二十五分之三百九十八。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "火，晨伏，七十一日二千六百九十四分，行五十五度二千二百五十四分半，在日后十六度有奇，而见东方。见顺，日行二十三分度之十四，百八十四日行百一十二度。微迟，日行十二分，九十二日行四十八度。留不行，十一日。旋逆，日行六十二分度之十七，六十二日退十七度。复留，十一日。复顺，九十二日，行四十八度，又百八十四日行百一十二度，在日前十六度有奇，而夕伏西方。除伏逆，一见六百三十六日，行三百三度。伏复，七十一日二千六百九十四分，行五十五度二千二百五十四分半，而与日合。凡一终，七百七十九日有千八百七十二分，行星四百一十四度与九百九十三分。通率日行千八百七十六分之九百九十七。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "土，晨伏，十九日千八十一分半，行三度万四千七百二十五分半，在日后十五度有奇，而见东方。见顺，日行四十三分度之三，八十六日行六度。留不行，三十三日。旋逆，日行十七分度之一百二，日退六度。复留，三十三日。复顺，八十六日，行六度，在日前十五度有奇，而夕伏西方。除伏逆，一见三百四十日，行六度。伏复，十九日千八十一分半，行三度万四千七百二十五分半，与日合。凡一终，三百七十八日有二千一百六十三分，行星十二度与二万九千四百五十一分。通率日行九千四百一十五分之三百一十九。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "金，晨伏，五日，退四度，在日后九度，而见东方。见逆，日行五分度之三，十日，退六度。留不行，八日。旋顺，日行四十六分度之三十三，四十六日行三十三度。而疾，日行一度九十一分度之十五，九十一日行百六度。益疾，日行一度二十二分，九十一日行百一十三度，在日后九度，而晨伏东方。除伏逆，一见二百四十六日，行二百四十六度。伏四十一日二百八十一分，行五十度二百八十一分，而与日合。一合二百九十二日二百八十一分，行星如之。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "金，夕伏，四十一日二百八十一分，行五十度二百八十一分，在日前九度，而见西方。见顺，疾，日行一度九十一分度之二十二，九十一日行百一十三度。微迟，日行一度十五分，九十一日行百六度。而迟，日行四十六分度之三十三，四十六日行三十三度。留不行，八日。旋逆，日行五分度之三，十日退六度，在日前九度，而夕伏西方。除伏逆，一见二百四十六日，行二百四十六度，伏五日，退四度而复合。凡再合一终，五百八十四日有五百六十二分，行星如之。通率日行一度。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "水，晨伏，九日，退七度，在日后十六度，而见东方。见逆，一日退一度。留不行，二日。旋顺，日行九分度之八，九日行八度。而疾，日行一度四分度之一，二十日行二十五度，在日后十六度，而晨伏东方。除伏逆，一见，三十二日，行三十二度，伏十六日四万四千八百五分，行三十二度四万四千八百五分，而与日合。一合五十七日有四万四千八百五分，行星如之。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "水，夕伏，十六日四万四千八百五分，行三十二度四万四千八百五分，在日前十六度，而见西方。见顺，疾，日行一度四分度之一，二十日行二十五度。而迟，日行九分度之八，九日行八度。留不行，二日。旋逆，一日退一度，在日前十六度，而夕伏西方。除伏逆，一见三十二日，行三十二度，伏九日，退七度而复合。凡再合一终，百一十五日有四万一千九百七十八分，行星如之。通率日行一度。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "步术，以步法伏日度分，加星合日度馀，命之如前，得星见日度也。行分母乘之，分如日度法而一，分不尽如半法以上，亦得一，而日加所行分，满其母得一度。逆顺母不同，以当行之母乘故分，如故母，如一也。留者承前，逆则减之，伏不书度。经斗除如行母，四分具一。其分有损益，前后相放。其以赤道命度，进加退减之。其步以黄道。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "月名天正十一月 十二月 正月 二月 三月 四月 五月 六月冬至 大寒 雨水 春分 谷雨 小满 夏至 大暑七月 八月 九月 十月",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "处暑 秋分 霜降 小雪",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "斗二十六〔四分一退二〕 牛八 女十二〔进一〕 虚十〔进二〕",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "危十七〔进二〕 室十六〔进三〕 壁九〔进一〕◇北方九十八度四分一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "奎十六 娄十二〔退一〕 胃十四〔退一〕 昴十一〔退二〕",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "毕十六〔退三〕 觜二〔退三〕 参九〔退四〕◇西方八十度",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "井三十三〔退三〕 鬼四 柳十五 星七〔进一〕",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "张十八〔进一〕 翼十八〔进二〕 轸十七〔进一〕◇南方百一十二度",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "角十二 亢九〔退一〕 氐十五〔退二〕 房五〔退三〕",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "心五〔退三〕 尾十八〔退三〕 箕十一〔退三〕◇东方七十五度右赤道度周天三百六十五度四分一斗二十四〔四分一〕 牛七 女十一 虚十",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "危十六 室十八 壁十◇北方九十六度四分一奎十七 娄十二 胃十五 昴十二",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "毕十六 觜三 参八◇西方八十三度井三十 鬼四 柳十四 星七",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "张十七 翼十九 轸十八◇南方百九度角十三 亢十 氐十六 房五",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "心五 尾十八 箕十◇东方七十七度右黄道度三百六十五四分一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "黄道去极，日景之生，据仪、表也。漏刻之生，以去极远近差乘节气之差。如远近而差一刻，以相增损。昏明之生，以天度乘昼漏，夜漏减之，二百而一，为定度。以减天度，馀为明。加定度一为昏。其馀四之，如法为少。二为半，三为太，不尽，三之，如法为强，馀半法以上以成强。强三为少，少四为度，其强二为少弱也。又以日度馀为少强，而各加焉。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "二十四气◇冬至",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：斗二十一度八分退二 黄道去极：百一十五度 晷景：丈三尺",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昼漏刻：四十五 夜漏刻：五十五 昏中星：奎六弱 旦中星：亢二少强退一◇小寒",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：女二度七分进一 黄道去极：百一十三强 晷景：丈二尺三寸昼漏刻：四十五八分 夜漏刻：五十四二分 昏中星：娄六半强退一 旦中星：氐七少弱退二",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇大寒",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：虚五度十四分进二 黄道去极：百一十大弱 晷景：丈一尺昼漏刻：四十六八分 夜漏刻：五十三八分 昏中星：胃十一半强退一 旦中星：心半退三",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇立春",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：危十度二十一分进二 黄道去极：百六少强 晷景：九尺六寸",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昼漏刻：四十八六分 夜漏刻：五十一四分 昏中星：毕五少弱退三",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "旦中星：尾七半弱退三◇雨水",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：室八度二十八分进三 黄道去极：百一强 晷景：七尺九寸五分 昼漏刻：五十八分 夜漏刻：四十九二分昏中星：参六半弱退四 旦中星：箕大弱退三",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇惊蛰",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：壁八度三分进一 黄道去极：九十五强 晷景：六尺五寸昼漏刻：五十三三分 夜漏刻：四十六七分 昏中星：井十七少弱退三旦中星：斗少退二",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇春分",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：奎十四度十分 黄道去极：八十九强 晷景：五尺二寸五分昼漏刻：五十五八分 夜漏刻：四十四二分",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昏中星 鬼四 旦中星：斗十一弱退二◇清明",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：胃一度十七分退一 黄道去极：八十三少弱 晷景：四尺一寸五分 昼漏刻：五十八三分 夜漏刻：四十一七分 昏中星：星四大进一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "旦中星：斗二十一半退二◇谷雨",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：昴二度二十四分退二 黄道去极：七十七大强 晷影：三尺二寸昼漏刻：六十五分 夜漏刻：三十九五分 昏中星：张十七进一旦中星：牛六半",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇立夏",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：毕六度三十一分退三 黄道去极：七十三少弱 晷景：二尺五寸二分 昼漏刻：六十二四分 夜漏刻：三十七六分 昏中星：翼十七大进三 旦中星：女十少进一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇小满",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：参四度六分退四 黄道去极：六十九大弱 晷景：尺九寸八分",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昼漏刻：六十三九分 夜漏刻：三十六一分 昏中星：角大弱 旦中星：危大弱进二◇芒种",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：井十度十三分退三 黄道去极：六十七少弱 晷景：尺六寸八分 昼漏刻：六十四九分 夜漏刻：三十五一分 昏中星：亢五大退一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "旦中星：危十四强进二◇夏至",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：井二十五度二十分退三 黄道去极：六十七强 晷景：尺五寸",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昼漏刻：六十五 夜漏刻：三十五 昏中星：氐十二少弱退二 旦中星：室十二少弱进三◇小暑",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：柳三度二十七分 黄道去极：六十七大强 晷景：尺七寸昼漏刻：六十四七分 夜漏刻：三十五三分 昏中星：尾一大强退三 旦中星：奎二大强",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇大暑",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：星四度二分进一 黄道去极：七十晷景：二尺昼漏刻：六十三八分 夜漏刻：三十六二分 昏中星：尾十五半弱退三 旦中星：娄三大退一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇立秋",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：张十二度九分进一 黄道去极：七十三半强 晷景：二尺五寸五分 昼漏刻：六十二三分 夜漏刻：三十七七分 昏中星：箕九大强退三 旦中星：胃九大弱退一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇处暑",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：翼九度十六分进二 黄道去极：七十八半强 晷景：三尺三寸三分 昼漏刻：六十二分 夜漏刻：三十九八分 昏中星：斗十少退二",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "旦中星：毕三大退三◇白露",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：轸六度二十三分进一 黄道去极：八十四少强 晷景：四尺三寸五分 昼漏刻：五十七八分 夜漏刻：四十二二分 昏中星：斗二十一强退二 旦中星：参五半弱退四",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇秋分",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：角四度三十分 黄道去极：九十半强 晷景：五尺五寸 昼漏刻：五十五二分 夜漏刻：四十四八分 昏中星：牛五少 旦中星：井十六少强退三",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇寒露",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：亢八度五分退一 黄道去极。九十六大强 晷景：六尺八寸五分 昼漏刻：五十二六分 夜漏刻：四十七四分 昏中星：女七大进一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "旦中星：鬼三少强◇霜降",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：氐十四度十二分退二 黄道去极：百二少强 晷景：八尺四寸",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "昼漏刻：五十三分 夜漏刻：四十九七分 昏中星：虚六大进二 旦中星：星三大强进一◇立冬",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：尾四度十九分退三 黄道去极：百七少强晷景：丈 昼漏刻：四十八二分 夜漏刻：五十一八分 昏中星：危八强进二 旦中星：张十五大强进一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇小雪",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：箕一度二十六分退三 黄道去极：百一十一弱 晷景：丈一尺四寸 昼漏刻：四十六七分 夜漏刻：五十三三分 昏中星：室三半强进三 旦中星：翼十五大强进二",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "◇大雪",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "日所在：斗六度一分退二 黄道去极：百一十三大强 晷景：丈二尺五寸六分 昼漏刻：四十五五分 夜漏刻：五十四五分 昏中星：壁半强进一 旦中星：轸十五弱进一",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "中星以日所在为正，日行四岁乃终，置所求年二十四气小馀四之，如法为少、大，馀不尽，三之，如法为强、弱，以减节气昏明中星而各定矣。强，正。弱，负也。其强弱相减，同名相去，异名从之。从强进少为弱，从弱退少而强。从上元太岁在庚辰以来，尽熹平三年，岁在甲寅，积九千四百五十五岁也。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "论曰：《易》有太极，是生两仪。两仪之分尚矣，乃有皇牺。皇牺之有天下也，未有书计。历载弥久，暨于黄帝，班示文章，重黎记註，象应著名，始终相验，准度追元，乃立历数。天难谌斯，是以五、三，迄于来今，各有改作，不通用。故黄帝造历，元起辛卯，而颛顼用乙卯，虞用戊午，夏用丙寅，殷用甲寅，周用丁巳，鲁用庚子。汉兴承秦，初用乙卯，至武帝元封，不与天合，乃会术士作《太初历》，元以丁丑。王莽之际，刘歆作《三统》，追《太初》前卅一元，得五星会庚戌之岁，以为上元。《太初历》到章帝元和，旋复疏阔，征能术者课校诸历，定朔稽元，追汉四十五年庚辰之岁，追朔一日，乃与天合，以为《四分历》元。加六百五元一纪，上得庚申。有近于纬，而岁不摄提，以辨历者得开其说，而其元鲜与纬同，同则或不得于天。然历之兴废，以疏密课，固不主于元。光和元年中，议郎蔡邕、郎中刘洪补续《律历志》。邕能著文，清浊钟律。洪能为算，述叙三光。今考论其业，义指博通，术数略举，是以集录为上下篇，放续《前志》，以备一家。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三·律历下",
    "text": "赞曰：象因物生，数本杪曶。律均前起，准调后发。该核衡璇，检会日月。",
    "chapter_url": "https://duguoxue.com/ershisishi/3411.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "合朔 立春 五供 上陵 冠 夕牲 耕 高禖 养老 先蚕 祓禊",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "夫威仪，所以与君臣，序六亲也。若君亡君之威，臣亡臣之仪，上替下陵，此谓大乱。大乱作，则群生受其殃，可不慎哉。故记施行威仪，以为《礼仪志》。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "礼威仪，每月朔旦，太史上其月历，有司、侍郎、尚书见读其令，奉行其政。朔前后各二日，皆牵羊酒至社下以祭日。日有变，割羊以祠社，用救日变。执事者冠长冠，衣皂单衣，绛领袖缘中衣，绛裤袜，以行礼，如故事。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "立春之日，夜漏未尽五刻，京师百官皆衣青衣，郡国县道官下至斗食令史皆服青帻，立青幡，施土牛耕人于门外，以示兆民，至立夏。唯武官不。立春之日，下宽大书曰“制诏三公：方春东作，敬始慎微，动作从之。罪非殊死，且勿案验，皆须麦秋。退贪残，进柔良，下当用者，如故事”",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "正月上丁，祠南郊。礼毕，次北郊，明堂，高庙，世祖庙，谓之五供。五供毕，以次上陵。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "西都旧有上陵。东都之仪，百官、四姓亲家妇女、公主、诸王大夫、外国朝者侍子、郡国计吏会陵。昼漏上水，大鸿胪设九宾，随立寝殿前。钟鸣，谒者治礼引客，群臣就位如仪。乘舆自东厢下，太常导出，西向拜，折旋升阼阶，拜神坐。退坐东厢，西向。侍中、尚书、陛者皆神坐后。公卿群臣谒神坐，太官上食，太常乐奏食举，舞《文始》、《五行》之舞。乐阕，群臣受赐食毕，郡国上计吏以次前，当神轩占其郡国谷价，民所疾苦，欲神知其动静。孝子事亲尽礼，敬爱之心也。周遍如礼。最后亲陵，遣计吏，赐之带佩。八月饮酎，上陵，礼亦如之。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "凡斋，天地七日，宗庙、山川五日，小祠三日。斋日内有污染，解斋，副倅行礼。先斋一日，有污秽灾变，斋祀如仪。大丧，唯天郊越绋而斋，地以下皆百日后乃斋，如故事。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "正月甲子若丙子为吉日，可加元服，仪从《冠礼》。乘舆初加缁布进贤，次爵弁，次武弁，次通天。冠讫，皆于高祖庙如礼谒。王公以下，初加进贤而已。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "正月，天郊，夕牲。昼漏未尽十八刻初纳，夜漏未尽八刻初纳，进孰献，太祝送，旋，皆就燎位，宰祝举火燔柴，火然，天子再拜，兴，有司告事毕也。明堂、五郊、宗庙、太社稷、六宗夕牲，皆以昼漏未尽十四刻初纳，夜漏未尽七刻初纳，进熟献，送神，还，有司告事毕。六宗燔燎，火大然，有司告事毕。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "正月始耕。昼漏上水初纳，执事告祠先农，已享。耕时，有司请行事，就耕位，天子、三公、九卿、诸侯、百官以次耕。力田种各耰讫，有司告事毕。是月，令曰“郡国守相皆劝民始耕，如仪。诸行出入皆鸣钟，皆作乐。其有灾眚，有他故，若请雨、止雨，皆不鸣钟，不作乐”",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "仲春之月，立高礻某祠于城南，祀以特牲。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "明帝永平二年三月，上始帅群臣躬养三老、五更于辟雍。行大射之礼。郡、县、道行乡饮酒于学校，皆祀圣师周公、孔子，牲以犬。于是七郊礼乐三雍之义备矣。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "养三老、五更之仪，先吉日，司徒上太傅若讲师故三公人名，用其德行年耆高者一人为老，次一人为更也。皆服都纻大袍单衣，皂缘领袖中衣，冠进贤，扶王杖。五更一如之，不杖。皆斋于太学讲堂。其日，乘舆先到辟雍礼殿，御坐东厢，遣使者安车迎三老、五更。天子迎于门屏，交礼，道自阼阶，三老升自宾阶。至阶，天子揖如礼。三老升，东面，三公设几，九卿正履，天子亲袒割牲，执酱而馈，执爵而酳，祝鲠在前，祝饐在后。五更南面，公进供礼，亦如之。明日皆诣阙谢恩，以见礼遇大尊显故也。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "是月，皇后帅公卿诸侯夫人蚕。祠先蚕，礼以少牢。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第四·礼仪上",
    "text": "是月上巳，官民皆洁于东流水上，曰洗濯祓除、去宿垢騊为大洁。洁者，言阳气布畅，万物讫出，始洁之矣。",
    "chapter_url": "https://duguoxue.com/ershisishi/3412.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "立夏 请雨 拜皇太子 拜王公 桃印 黄郊 立秋 貙刘 案户 祠星立冬 冬至 腊 大傩 土牛 遣卫士 朝会",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "立夏之日，夜漏未尽五刻，京都百官皆衣赤，至季夏衣黄，郊。其礼：祠特，祭灶。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "自立春至立夏尽立秋，郡国上雨泽。若少。郡县各扫除社稷。其旱也，公卿官长以次行雩礼求雨。闭诸阳，衣皂，兴土龙，立土人舞憧二佾，七日一变如故事。反拘朱索萦社，伐朱鼓。祷赛以少牢如礼。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "拜皇太子之仪：百官会，位定，谒者引皇太子当御坐殿下，北面。司空当太子西北，东面立。读策书毕，中常侍持皇太子玺绶东向授太子。太子再拜，三稽首。谒者赞皇太子臣某，中谒者称制曰“可”。三公升阶上殿，贺寿万岁。因大赦天下。供赐礼毕，罢。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "拜诸侯王公之仪：百官会，位定，谒者引光禄勋前。谒者引当拜者前，当坐伏殿下。光禄勋前，一拜，举手曰“制诏其以某为某”读策书毕，谒者称臣某再拜。尚书郎以玺印绶付侍御史。侍御史前，东面立，授玺印绶。王公再拜顿首三。赞谒者曰“某王臣某新封，某公某初除，谢”中谒者报谨谢。赞者立曰“皇帝为公兴”重坐，受策者拜谢，起就位。供赐礼毕。罢。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "仲夏之月，万物方盛。日夏至，阴气萌作，恐物不楙。其礼：以朱索连荤菜，弥牟朴蛊钟。以桃印长六寸，方三寸，五色书文如法，以施门户。代以所尚为饰。夏后氏金行，作苇茭，言气交也。殷人水德，以螺首，慎其闭塞，使如螺也。周人木德，以桃为更，言气相更也。汉兼用之，故以五月五日，朱索五色印为门户饰，以难止恶气。日夏至，禁举大火，止炭鼓铸，消石冶皆绝止。至立秋，如故事。是日浚井改水，日冬至。钻燧改火云。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "先立秋十八日，郊黄帝。是日夜漏未尽五刻，京都百官皆衣黄。至立秋，迎气于黄郊，乐奏黄钟之宫，歌《帝临》，冕而执干戚，舞《云翘》、《育命》，所以养时训也。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "立秋之日，夜漏未尽五刻，京都百官皆衣白，施皂领缘中衣，迎气于白郊。礼毕，皆衣绛，至立冬。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "立秋之日，白郊礼毕，始扬威武，斩牲于郊东门，以荐陵庙。其仪：乘舆御戎路，白马朱鬣，躬执弩射牲，牲以鹿麛。太宰令、谒者各一人，载以获车，驰驷送陵庙。于是乘舆还宫，遣使者赍束帛以赐武官。武官肄兵，习战阵之仪、斩牲之礼，名曰貙刘。兵、官皆肄孙、吴兵法六十四阵，名曰乘之。立春，遣使者赍束帛以赐文官。貙刘之礼：祠先虞，执事告先虞已，烹鲜时，有司告，乃逡巡射牲。获车毕，有司告事毕。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "仲秋之月，县道皆案户比民。年始七十者，授之以王杖，餔之糜弱。八十九十，礼有加赐。王杖长九尺，端以鸠鸟为饰。鸠者，不噎之鸟也。欲老人不噎。是月也，祀老人星于国都南郊老人庙。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "季秋之月，祠星于城南坛心星庙。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "立冬之日，夜漏未尽五刻，京都百官皆衣皂，迎气于黑郊。礼毕，皆衣绛，至冬至绝事。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "冬至前后，君子安身静体，百官绝事，不听政，择吉辰而后省事。绝事之日，夜漏未尽五刻，京都百官皆衣绛，至立春。诸王时变服，执事者先后其时皆一日。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "日冬至、夏至，阴阳晷景长短之极，微气之所生也。故使八能之士八人，或吹黄钟之律间竽。或撞黄钟之钟。或度晷景，权水轻重，水一升，冬重十三两。或击黄钟之磬。或鼓黄钟之瑟，轸间九尺，二十五弦，宫处于中，左右为商、徵、角、羽。或击黄钟之鼓。先之三日，太史谒之。至日，夏时四孟，冬则四仲，其气至焉。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "先气至五刻，太史令与八能之士即坐于端门左塾。大予具乐器，夏赤冬黑，列前殿之前西上，钟为端。守宫设席于器南，北面东上，正德席，鼓南西面，令晷仪东北。三刻，中黄门持兵，引太史令、八能之士入自端门，就位。二刻，侍中、尚书、御史、谒者皆陛。一刻，乘舆亲御临轩，安体静居以听之。太史令前，当轩溜北面跪。举手曰“八能之事以备，请行事”制曰“可”。太史令稽首曰“诺”。起立少退，顾令正德曰“可行事”正德曰“诺”。皆旋复位。正德立，命八能士曰“以次行事，间音以竽”八能曰“诺”。五音各三十为阕。正德曰“合五音律”先唱，五音并作，二十五阕，皆音以竽。讫，正德曰“八能士各言事”八能士各书板言事。文曰“臣某言，今月若干日甲乙日冬至，黄钟之音调，君道得，孝道褒”商臣、角民、徵事、羽物，各一板。否则召太史令各板书，封以皂囊，送西陛，跪授尚书，施当轩，北面稽首，拜上封事。尚书授侍中常侍迎受，报闻。以小黄门幡麾节度。太史令前白礼毕。制曰“可”。太史令前，稽首曰“诺”。太史命八能士诣太官受赐。陛者以次罢。日夏至礼亦如之。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "冬季之月，星回岁终，阴阳以交，劳农大享腊。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "先腊一日，大亻难，谓之逐疫。其仪：选中黄门子弟年十岁以上，十二以下，百二十人为侲子。皆赤帻皂制，执大鼗。方相氏黄金四目，蒙熊皮，玄衣朱裳，执戈扬盾。十二兽有衣毛角。中黄门行之，冗从仆射将之，以逐恶鬼于禁中。夜漏上水，朝臣会，侍中、尚书、御史、谒者、虎贲、羽林郎将执事，皆赤帻陛卫，乘舆御前殿。黄门令奏曰“侲子备，请逐疫”于是中黄门倡，侲子和，曰“甲作食凶，胇胃食虎，雄伯食魅，腾简食不详，揽诸食咎，伯奇食梦，强梁、祖明共食磔死寄生，委随食观，错断食巨、穷奇、腾根共食蛊。凡使十二神追恶凶，赫女躯，拉女干，节解女肉，抽女肺肠。女不急去，后者为粮”因作方相与十二兽儛。欢呼，周遍前后省三过，持炬火，送疫出端门。门外驺骑传炬出宫，司马阙门门外五营骑士传火弃雒水中。府位定，大鸿胪言具，谒者以贵人、公主、宗室妇女以次立后。皇太子、皇子在东，西面。皆伏哭。大鸿胪传哭，群臣皆哭。三公升自阼阶，安梓宫内珪璋诸物，近臣佐如故事。嗣子哭踊如礼。东园匠、武士下钉衽，截去牙。太常上太牢奠，太官食监、中黄门、尚食次奠，执事者如礼。太常、大鸿胪传哭如仪。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "三公奏《尚书顾命》，太子即日即天子位于柩前，请太子即皇帝位，皇后为皇太后。奏可。群臣皆出，吉服入会如仪。太尉升自阼阶，当柩御坐北面稽首，读策毕，以传国玉玺绶东面跪授皇太子，即皇帝位。中黄门掌兵以玉具、随侯珠、斩蛇宝剑授太尉，告令群臣，群臣皆伏称万岁。或大赦天下。遣使者诏开城门、宫门，罢屯卫兵。群臣百官罢，入成丧服如礼。兵官戎，三公、太常如礼。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "故事：百官五日一会临，故吏二千石、刺史、在京都郡国上计掾史皆五日一会。天下吏民发丧临三日。先葬二日，皆旦晡临。既葬，释服，无禁嫁娶、祠祀。佐史以下，布衣冠帻，绖带无过三寸，临庭中。武吏布帻大冠。大司农出见钱谷，给六丈布直。以葬，大红十日五，小红十四日，纤七日，释服。部刺史、二千石、列侯在国者及关内侯、宗室长吏及因邮奉奏，诸侯王遣大夫一人奉奏，吊臣请驿马露布，奏可。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "以木为重，高九尺，广容八历，裹以苇席。巾门、丧帐皆以簟。车皆去辅轓，疏布恶轮。走卒皆布褠帻。太仆驾四轮辀为宾车，大练为屋幕。中黄门、虎贲各二十人执绋。司空择土造穿。太史卜日。谒者二人，中谒者仆射、中谒者副将作，油缇帐以覆坑。方石治黄肠题凑便房如礼。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "大驾，太仆御。方相氏黄金四目，蒙熊皮，玄衣朱裳，执戈扬楯，立乘四马先驱。旂之制，长三仞，十有二游，曳地，画日、月、升龙，书旐曰“天子之柩”。谒者二人立乘六马为次。大驾甘泉卤簿，金根容车，兰台法驾。丧服大行载饰如金根车。皇帝从送如礼。太常上启奠。夜漏二十刻，太尉冠长冠，衣斋衣，乘高车，诣殿止车门外。使者到，南向立，太尉进伏拜受诏。太尉诣南郊。未尽九刻，大鸿胪设九宾随立，群臣入位，太尉行礼。执事皆冠长冠，衣斋衣。太祝令跪读谥策，太尉再拜稽首。治礼告事毕。太尉奉谥策，还诣殿端门。太常上祖奠，中黄门尚衣奉衣登容根车。东园战士载大行，司徒却行道，立车前治礼，引太尉入就位，大行车西少南，东面奉谥策，太史令奉哀策立后。太常跪曰“进”，皇帝进。太尉读谥策，藏金匮。皇帝次科藏于庙。太史奉哀策苇箧诣陵。太尉旋复公位，再拜立。太常跪曰“哭”，大鸿胪传哭，十五举音，止哭。太常行遣奠皆如礼。请哭止哭如仪。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "昼漏上水，请发。司徒、河南尹先引车转，太常跪曰“请拜送”。载车著白系参缪绋，长三十丈，大七寸为輓，六行，行五十人。公卿以下子弟凡三百人，皆素帻委貌冠，衣素裳。校尉三百人，皆赤帻不冠，绛科单衣，持幢幡。候司马丞为行首，皆衔枚。羽林孤儿、《巴俞》擢歌者六十人，为六列。铎司马八人，执铎先。大鸿胪设九宾，随立陵南羡门道东，北面。诸侯、王公、特进道西，北面东上。中二千石、二千石、列侯直九宾东，北面西上。皇帝白布幕素里，夹羡道东，西向如礼。容车幄坐羡道西，南向，车当坐，南向，中黄门尚衣奉衣就幄坐。车少前，太祝进醴献如礼。司徒跪曰“大驾请舍”，太史令自车南，北面读哀火弃雒水中。百官官府各以木面兽能为亻难人师讫，设桃梗、郁儡、苇茭毕，执事陛者罢。苇戟、桃杖以赐公、卿、将军、特侯、诸侯云。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "是月也，立土牛六头于国都郡县城外丑地，以送大寒。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "飨遣故卫士仪：百官会，位定，谒者持节引故卫士入自端门。卫司马执幡钲护行。行定，侍御史持节慰劳，以诏恩问所疾苦，受其章奏所欲言。毕飨，赐作乐，观以角抵。乐阕罢遣，劝以农桑。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第五·礼仪中",
    "text": "每岁首正月，为大朝受贺。其仪：夜漏未尽七刻，钟鸣，受贺。及贽，公、侯璧，中二千石、二千石羔，千石、六百石雁，四百石以下雉。百官贺正月。二千石以上上殿称万岁。举觞御坐前。司空奉羹，大司农奉饭，奏食举之乐。百官受赐宴飨，大作乐。其每朔，唯十月旦从故事者，高祖定秦之月，元年岁首也。",
    "chapter_url": "https://duguoxue.com/ershisishi/3413.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "大丧 诸侯王列侯始封贵人公主薨",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "不豫，太医令丞将医入，就进所宜药。尝药监、近臣中常侍、小黄门皆先尝药，过量十二。公卿朝臣问起居无间。太尉告请南郊，司徒、司空告请宗庙，告五岳、四渎、群祀，并祷求福，疾病，公卿复如礼。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "登遐，皇后诏三公典丧事。百官皆衣白单衣，白帻不冠。闭城门、宫门。近臣中黄门持兵，虎贲、羽林、郎中署皆严宿卫，宫府各警，北军五校绕宫屯兵，黄门令、尚书、御史、谒者昼夜行陈。三公启手足色肤如礼。皇后、皇太子、皇子哭踊如礼。沐浴如礼。守宫令兼东园匠将女执事，黄绵、缇缯、金缕玉柙如故事。饭唅珠玉如礼。槃冰如礼。百官哭临殿下。是日夜，下竹使符告郡国二千石、诸侯王。竹使符到，皆伏哭尽哀。小敛如礼。东园匠、考工令奏东园秘器，表里洞赤，虡文画日、月、鸟、龟、龙、虎、连璧、偃月，牙桧梓宫如故事。大敛于两楹之间。五官、左右虎贲、羽林五将，各将所部，执虎贲戟、屯殿端门陛左右厢，中黄门持兵陛殿上。夜漏，群臣入。昼漏上水，大鸿胪设九宾，随立殿下。遏者引诸侯王立殿下，西面北上。宗室诸侯、四姓小侯在后，西面北上。治礼引三公就位，殿下北面。特进次中二千石。列侯次二千石。六百石、博士在后。群臣陪位者皆重行，西上。策，掌故在后，已哀哭。太常跪曰“哭”，大鸿胪传哭如仪。司徒跪曰“请就下位”，东园武士奉下车。司徒跪曰“请就下房”，都导东园武士奉车入房。司徒、太史令奉谥、哀策。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "东园武士执事下明器。筲八盛，容三升，黍一，稷一，麦一，梁一，稻一，麻一，菽一，小豆一。瓮三，容三升，醯一、醢一，屑一。黍饴。载以木桁，覆以疏布。甒二，容三升，醴一，酒一。载以木桁，覆以功布，瓦镫一。彤矢四，轩輖中，亦短卫。彤矢四，骨，短卫。彤弓一。卮八，牟八，豆八，笾八，形方酒壶八。槃匜一具。杖、几各一。盖一。钟十六，无虡。镈四，无虡。磬十六，无虡。壎一，萧四，笙一，篪一，祝一，敔一，瑟六，琴一，竽一，筑一，坎侯一。干、戈各一，笮一，甲一，胄一。輓车九乘，刍灵三十六匹。瓦灶二，瓦釜二，瓦甑一。瓦鼎十二，容五升。匏勺一，容一升。瓦案九。瓦大杯十六，容三升。瓦小杯二十，容二升。瓦饭槃十。瓦酒樽二，容五斗。匏勺二，容一升。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "祭服衣送皆毕，东园匠曰“可哭”，在房中者皆哭。太常、大鸿胪请哭止哭如仪。司徒曰“百官事毕，臣请罢”，从入房者皆再拜，出，就位。太常导皇帝就赠位。司徒跪曰“请进赠”，侍中奉持鸿洞。赠玉珪长尺四寸，荐以紫巾，广袤各三寸，缇里，赤纁周缘。赠币，玄三纁二，各长尺二寸，广充幅。皇帝进跪，临羡道房户，西向，手下赠，投鸿洞中，三。东园匠奉封入藏房中。太常跪曰“皇帝敬再拜，请哭”，大鸿胪传哭如仪。太常跪曰“赠事毕”，皇帝促就位。容根车游载容衣。司徒至便殿，并{殸车}骑皆从容车玉帐下。司徒跪曰“请就幄”，导登。尚衣奉衣，以次奉器衣物，藏于便殿。太祝进醴献。凡下，用漏十刻。礼毕，司空将校复土。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "皇帝、皇后以下皆去粗服，服大红，还宫反庐，立主如礼。桑木主尺二寸，不书谥。虞礼毕，祔于庙，如礼。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "先大驾日游冠衣于诸宫诸殿，群臣皆吉服从会如仪。皇帝近臣丧服如礼。醳大红，服小红，十一升都布练冠。醳小红，服纤，醳纤，服留黄，冠常冠。近臣及二千石以下皆服留黄冠。百官衣皂。每变服，从哭诣陵会如仪。祭以特牲，不进毛血首。司徒、光禄勋备三爵如礼。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "太皇太后、皇太后崩，司空以特牲告谥于祖庙如仪。长乐太仆、少府、大长秋典丧事，三公奉制度，他皆如礼仪。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "合葬：羡道开通，皇帝谒便房，太常导至羡道，去杖，中常侍受，至柩前，谒，伏哭止如仪。辞，太常导出，中常侍授杖，升车归宫。已下，反虞立主如礼。诸郊庙祭服皆下便房。五时朝服各一袭在陵寝，其馀及宴服皆封以箧笥，藏宫殿后阁室。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "诸侯王、列侯、始封贵人、公主薨，皆令赠印玺、玉柙银缕。大贵人、长公主铜楼。诸侯王、贵人、公主、公、将军、特进皆赐器，官中二十四物。使者治丧，穿作，柏椁，百官会送，如故事。诸侯王、公主、贵人皆樟棺，洞朱，云气画。公、特进樟棺黑漆。中二千石以下坎侯漆。朝臣中二千石、将军，使者吊祭，郡国二千石、六百石以至黄绶，皆赐常车驿牛赠祭。宜自佐史以上达，大敛皆以朝服。君临吊若遣使者，主人免绖去杖望马首如礼。免绖去杖，不敢以戚凶服当尊者。自王、主、贵人以下至佐史，送车骑导从吏卒，各如其官府。载饰以盖，龙首鱼尾，华布墙，纁上周，交络前后，云气画帷裳。中二千石以上有辎，左龙右虎，朱鸟玄武。公侯以上，加倚鹿伏熊。千石以下，缁布盖墙，鱼龙首尾而已。二百石黄绶以下至于处士，皆以簟席为墙盖。其正妃、夫人、妻皆如之。诸侯王，傅、相、中尉、内史典丧事，大鸿胪奏谥，天子使者赠璧帛，载日命谥如礼。下陵，群臣醳粗服如仪，主人如礼。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第六·礼仪下",
    "text": "赞曰：大礼虽简，鸿仪则容。天尊地卑，君庄臣恭。质文通变，哀敬交从。元序斯立，家邦乃隆。",
    "chapter_url": "https://duguoxue.com/ershisishi/3414.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "光武即位告天 郊 封禅",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "祭祀之道，自生民以来则有之矣。豺獭知祭祀，而况人乎。故人知之至于念想，犹豺獭之自然也，顾古质略而后文饰耳。自古以来王公所为群祀，至于王莽，《汉书·郊祀志》既著矣，故今但列自中兴以来所修用者，以为《祭祀志》。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "建武元年，光武即位于鄗，为坛营于鄗之阳。祭告天地，采用元始中郊祭故事。六宗群神皆从，未以祖配。天地共犊，馀牲尚约。其文曰“皇天上帝，后土神祇，睠顾降命，属秀黎元，为民父母，秀不敢当。群下百僚，不谋同辞。咸曰王莽篡弑窃位，秀发愤兴义兵，破王邑百万众于昆阳，诛王郎、铜马、赤眉、青犊贼，平定天下，海内蒙恩，上当天心，下为元元所归。谶记曰：刘秀发兵捕不道，卯金修德为天子。秀犹固辞，至于再，至于三。群下曰：皇天大命，不可稽留。敢不敬承”",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "二年正月，初制郊兆于雒阳城南七里，依鄗。采元始中故事。为圆坛八陛，中又为重坛，天地位其上，皆南乡，西上。其外坛上为五帝位。青帝位在甲寅之地，赤帝位在丙巳之地，黄帝位在丁未之地，白帝位在庚申之地，黑帝位在壬亥之地。其外为壝，重营皆紫，以像紫宫。有四通道以为门。日月在中营内南道，日在东，月在西，北斗在北道之西，皆别位，不在群神列中。八陛，陛五十八醊，合四百六十四醊。五帝陛郭，帝七十二醊，合三百六十五醊。中营四门，门五十四神，合二百一十六神。外营四门，门百八神，合四百三十二神。皆背营内乡。中营四门，门封神四，外营四门，门封神四，合三十二神。凡千五百一十四神。营即壝也。封，封土筑也。背中营神，五星也，及中官宿五官神及五岳之属也。背外营神，二十八宿外官星，雷公、先农、风伯、雨师、四海、四渎、名山、大川之属也。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "至七年五月，诏三公曰“汉当郊尧。其与卿大夫、博士议”时侍御史杜林上疏，以为“汉起不因缘尧，与殷、周异宜，而旧制以高帝配。方军师在外，且可如元年郊祀故事”。上从之。语在《林传》。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "陇、蜀平后，乃增广郊祀，高帝配食，位在中坛上，西面北上。天、地、高帝、黄帝各用犊一头，青帝、赤帝共用犊一头，白帝、黑帝共用犊一头，凡用犊六头。日、月、北斗共用牛一头，四营群神共用牛四头，凡用牛五头。凡乐奏《青阳》、《朱明》、《西皓》、《玄冥》，及《云翘》、《育命》舞。中营四门，门用席十八枚，外营四门，门用席三十六枚，凡用席二百一十六枚，皆莞簟，率一席三神。日、月、北斗无陛郭醊。既送神，燎俎实于坛南巳地。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "建武三十年二月，群臣上言，即位三十年，宜封禅泰山。诏书曰“即位三十年，百姓怨气满腹，吾谁欺，欺天乎。曾谓泰山不如林放，何事污七十二代之编录。桓公欲封，管仲非之”若郡县远遣吏上寿，盛称虚美，必髡，兼令屯田”从此群臣不敢复言。三月，上幸鲁，过泰山，告太守以上过，故承诏祭山及梁父。时，虎贲中郎将梁松等议“《记》曰齐将有事泰山，先有事配林，盖诸侯之礼也。河岳视公侯，王者祭焉。宜无即事之渐，不祭配林”",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "三十二年正月，上斋，夜读《河图会昌符》曰“赤刘之九，会命岱宗。不慎克用，何益于承。诚善用之，奸伪不萌”感此文，乃诏松等复案索《河》、《雒》谶文言九世封禅事者。松等列奏，乃许焉。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "初，孝武帝欲求神仙，以扶方者言黄帝由封禅而后仙，于是欲封禅。封禅不常，时人莫知。元封元年，上以方士言作封禅器，以示群儒，多言不合古，于是罢诸儒不用。三月，上东上泰山，乃上石立之泰山颠。遂东巡海上，求仙人，无所见而还。四月，封泰山。恐所施用非是，乃秘其事。语在《汉书·郊祀志》。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "上许梁松等奏，乃求元封时封禅故事，议封禅所施用。有司奏当用方石再累置坛中，皆方方尺，厚一尺，用玉牒书藏方石。牒厚五寸，长尺三寸，广五寸，有玉检。又用石检十枚，列于石傍，东西各三，南北各二，皆长三尺，广一尺，厚七寸。检中刻三处，深四寸，方五寸，有盖。检用金缕五周，以水银和金以为泥。玉玺一方寸二分，一枚方五寸。方石四角又有距石，皆再累。枚长一丈，厚一尺，广二尺，皆在圆坛上。其下用距石十八枚，皆高三尺，厚一尺，广二尺，如小碑，环坛立之，去坛三步。距石下皆有石跗，入地四尺。又用石碑，高九尺，广三尺五寸，厚尺二寸，立坛丙地，去坛三丈以上，以刻书。上以用石功难，又欲及二月封，故诏松欲因故封石空检，更加封而已。松上疏争之，以为“登封之礼，告功皇天，垂后无穷，以为万民也。承天之敬，尤宜章明。奉图书之瑞，尤宜显著。今因旧封，窜寄玉牒故石下，恐非重命之义。受命中兴，宜当特异，以明天意”。遂使泰山郡及鲁趣石工，宜取完青石，无必五色。时以印工不能刻玉牒，欲用丹漆书之。会求得能刻玉者，遂书。书秘刻方石中，命容玉牒。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "二月，上至奉高，遣侍御史与兰台令史，将工先上山刻石。文曰：",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "维建武三十有二年二月，皇帝东巡狩，至于岱宗，柴，望秩于山川，班于群神，遂觐东后。从臣太尉熹、行司徒事特进高密侯禹等。汉宾二王之后在位。孔子之后褒成侯，序在东后，蕃王十二，咸来助祭。《河图赤伏符》曰“刘秀发兵捕不道，四夷云集龙斗野，四七之际火为主”《河图会昌符》曰“赤帝九世，巡省得中，治平则封，诚合帝道孔矩，则天文灵出，地祇瑞兴。帝刘之九，会命岱宗，诚善用之，奸伪不萌。赤汉德兴，九世会昌，巡岱皆当。天地扶九，崇经之常。汉大兴之，道在九世之王。封于泰山，刻石著纪，禅于梁父，退省考五”《河图合古篇》曰“帝刘之秀，九名之世，帝行德，封刻政”《河图提刘予》曰“九世之帝，方明圣，持衡拒，九州平，天下予”《雒书甄曜度》曰“赤三德，昌九世，会修符，合帝际，勉刻封”《孝经钩命决》曰“予谁行，赤刘用帝，三建孝，九会修，专兹竭行封岱青”《河》、《雒》命后，经谶所传。昔在帝尧，聪明密微，让与舜庶，后裔握机。王莽以舅后之家、三司鼎足冢宰之权势，依托周公、霍光辅幼归政之义，遂以篡叛，僭号自立。宗庙堕坏，社稷丧亡，不得血食，十有八年。杨、徐、青三州首乱，兵革横行，延及荆州，豪杰并兼，百里屯聚，往往僭号。北夷作寇，千里无烟，无鸡鸣狗吠之声。皇天睠顾皇帝，以匹庶受命中兴，年二十八载兴兵，以次诛讨，十有馀年，罪人斯得。黎庶得居尔田，安尔宅。书同文，车同轨，人同伦。舟舆所通，人迹所至，靡不贡职。建明堂，立辟雍，起灵台，设庠序。同律、度、量、衡。修五礼，五玉，三帛，二牲，一死，贽。吏各修职，复于旧典。在位三十有二年，年六十二。乾乾日{曰矢}，不敢荒宁，涉危历险，亲巡黎元，恭肃神祇，惠恤耆老，理庶遵古，聪允明恕。皇帝唯慎《河图》、《雒书》正文，是月辛卯，柴，登封泰山。甲午，禅于梁阴。以承灵瑞，以为兆民，永兹一宇，垂于后昆。百僚从臣，郡守师尹，咸蒙祉福，永永无极。秦相李斯燔《诗》、《书》，乐崩礼坏。建武元年已前，文书散亡，旧典不具，不能明经文，以章句细微相况八十一卷，明者为验，又其十卷，皆不昭晰。子贡欲去告朔之饩羊，子曰“赐也，尔爱其羊，我受其礼”后有圣人，正失误，刻石记。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "二十二日辛卯晨，燎祭天于泰山下南方，群神皆从，用乐如南郊。诸王、王者后二公、孔子后褒成君，皆助祭位事也。事毕，将升封。或曰“泰山虽已从食于柴祭，今亲升告功，宜有礼祭”于是使谒者以一特牲于常祠泰山处，告祠泰山，如亲耕、貙刘、先祠、先农、先虞故事。至食时，御辇升山，日中后到山上更衣，早晡时即位于坛，北面。群臣以次陈后，西上，毕位升坛。尚书令奉玉牒检，皇帝以寸二分玺亲封之，讫，太常命人发坛上石，尚书令藏玉牒已，复石覆讫，尚书令以五寸印封石检。事毕，皇帝再拜，群臣称万岁。命人立所刻石碑，乃复道下。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "二十五日甲午，禅，祭地于梁阴，以高后配，山川群神从，如元始中北郊故事。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第七·祭祀上",
    "text": "四月己卯，大赦天下，以建武三十二年为建武中元元年，复博、奉高、赢勿出元年租、刍稿。以吉日刻玉牒书函藏金匮，玺印封之。乙酉，使太尉行事，以特告至高庙。太尉奉匮以告高庙，藏于庙室西壁石室高主室之下。",
    "chapter_url": "https://duguoxue.com/ershisishi/3415.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "北郊 明堂、辟雍 灵台 迎气 增祀 六宗 老子",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "是年初营北郊，明堂、辟雍、灵台未用事。迁吕太后于园。上簿太后尊号曰高皇后，当配地，郊高庙。语在《光武纪》。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "北效在雒阳城北四里，为方坛四陛。三十三年正月辛未，郊。别祀地祇、位南面西上，高皇后配，西面北上，皆在坛上，地理群神从食，皆在坛下，如元始中故事。中岳在未，四岳各在其方孟辰之地，中营内。海在东。西渎河西，济北，淮来，江南。他山川各如其方，皆在外营内。四陛醊及中外营门封神如南郊。地祇、高后用犊各一头，五岳共牛一头，海、四渎共牛一头，群神共二头。奏乐亦如南郊。既送神，瘗俎实于坛北。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "明帝即位，永平二年正月辛未，初祀五帝于明堂，光武帝配。五帝坐位堂上，各处其方。黄帝在未，皆如南郊之位。光武帝位在青帝之南少退，西面。牲各一犊，奏乐如南郊。卒事，遂升灵台，以望云物。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "迎时气，五郊之兆。自永平中，以《礼谶》及《月令》有五郊迎气服色，因采元始中故事，兆五郊于雒阳四方。中兆在未，坛皆三尺，阶无等。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "立春之日，迎春于东郊，祭青帝句芒。车旗服饰皆青。歌《青阳》，八佾舞《云翘》之舞。及因赐文官太傅、司徒以下缣各有差。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "立夏之日，迎夏于南郊，祭赤帝祝融。车旗服饰皆赤。歌《朱明》，八佾舞《云翘》之舞。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "先立秋十八日，迎黄灵于中北，祭黄帝后土。车旗服饰皆黄。歌《朱明》，八佾舞《云翘》、《育命》之舞。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "立秋之日，迎秋于西郊，祭白帝蓐收。车旗服饰皆白。歌《西皓》，八佾舞《育命》之舞。使谒者以一特牲先祭先虞于坛，有事，天子入囿射牲，以祭宗庙，名曰貙刘。语在《礼仪志》。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "立冬之日，迎冬于北郊，祭黑帝玄冥。车旗服饰皆黑。歌《玄冥》，八佾舞《育命》之舞。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "章帝即位，元和二年正月，诏曰“山川百神，应祀者未尽。其议增修群祀宜享祀者”",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "二月，上东巡狩，将至泰山，道使使者奉一太牢祠帝尧于济阴成阳灵台。上至泰山，修光武山南坛兆。辛未，柴祭天地群神如故事。壬申，宗祀五帝于孝武所作汶上明堂，光武帝配，如雒阳明堂礼。癸酉，更告祀高祖、太宗、世宗、中宗、世祖、显宗于明堂，各一太牢。卒事，遂觐东后，飨赐王侯群臣。因行郡国，幸鲁，祠东海恭王，及孔子七十二弟子。四月，还京都。庚申，告至，祠高庙、世祖，各一特牛。又为灵台十二门作诗，各以其月祀而奏之。和帝无所增改。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "安帝即位，元初六年，以《尚书》欧阳家说，谓六宗者，在天地四方之中，为上下四方之宗。以元始中故事，谓六宗《易》六子之气日、月、雷公、风伯、山、泽者为非是。三月庚辰，初更立六宗，祀于雒阳西北戍亥之地，礼比太社也。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "延光三年，上东巡狩，至泰山，柴祭，及祠汶上明堂，如元和二年故事。顺帝即位，修奉常祀。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第八·祭祀中",
    "text": "桓帝即位十八年，好神仙事。延熹八年，初使中常侍之陈国苦县祠老子。九年，亲祠老子于濯龙。文罽为坛，饰淳金釦器，设华盖之坐，用郊天乐也。",
    "chapter_url": "https://duguoxue.com/ershisishi/3416.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "宗庙 社稷 灵星 先农 迎春",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "光武帝建武二年正月，立高庙于雒阳。四时祫祀，高帝为太祖，文帝为太宗，武帝为世宗，如旧。馀帝四时春以正月，夏以四月，秋以七月，冬以十月及腊，一岁五祀。三年正月，立亲庙雒阳，祀父南顿君以上至舂陵节侯。时寇贼未夷，方务征伐，祀仪未设。至十九年，盗贼讨除，戎事差息，于是五官中郎将张纯与太仆朱浮奏议“礼，为人子事大宗，降其私亲。礼之设施，不授之与自得之异意。当除今亲庙四。孝宣皇以孙后祖，为父立庙于奉明，曰皇考庙，独群臣侍祠。愿下有司议先帝四庙当代亲庙者及皇考庙事”下公卿、博士、议郎。大司徒涉等议“宜奉所代，立平帝、哀帝、成帝、元帝庙，代今亲庙。兄弟以下，使有司祠。宜为南顿君立皇考庙，祭上至舂陵节侯，群臣奉祠”时议有异，不著。上可涉等议，诏曰“以宗庙处所未定，且礻合祭高庙。其成、哀、平且祠祭长安故高庙。其南阳舂陵岁时各且因故园庙祭祀。园庙去太守治所远者，在所令长行太守事侍祠。惟孝宣帝有功德，其上尊号曰中宗”于是雒阳高庙四时加祭孝宣、孝元，凡五帝。其西庙成、哀、平三帝主，四时祭于故高庙。东庙，京兆尹侍祠，冠衣车服如太常祠陵庙之礼。南顿君以上至节侯，皆就园庙。南顿君称皇考庙，钜鹿都尉称皇祖考庙，郁林太守称皇曾祖考庙，节侯称皇高祖考庙，在所郡县侍祠。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "二十六年，有诏问张纯，禘礻合之礼不施行几年。纯奏“礼，三年一祫，五年一禘。毁庙之主，陈于太祖。未毁庙之主，皆升，合食太祖。五年再殷察。旧制，三年三祫，毁庙主合食高庙，存庙主未尝合。元始五年，始行禘礼。父为昭，南向。子为穆，北向。父子不并坐，而孙从王父。禘之为言谛，禘諟昭穆，尊卑之义。以夏四月阳气在上，阴气在下，故正尊卑之义。礻合以冬十月，五谷成熟，故骨肉合饮食。祖宗庙未定，且合祭。今宜以时定”语在《纯传》。上难复立庙，遂以合祭高庙为常。后以三年冬祫，五年夏禘之时，但就陈祭毁庙主而已，谓之殷。太祖东面，惠、文、武、元帝为昭，景、宣帝为穆。惠、景、昭三帝非殷祭时不祭。光武皇帝崩，明帝即位，以光武帝拨乱中兴，更为起庙，尊号曰世祖庙。以元帝于光武为穆，故虽非宗，不毁也。后遂为常。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "明帝临终遗诏，遵俭无起寝庙，藏主于世祖庙更衣。孝章即位，不敢违，以更衣有小别，上尊号曰显宗庙，间祠于更衣，四时合祭于世祖庙。语在《章纪》。章帝临崩，遗诏无起寝庙，庙如先帝故事。和帝即位不敢违，上尊号曰肃宗。后帝承尊，皆藏主于世祖庙，积多无别，是后显宗但为陵寝之号。永元中，和帝追尊其母梁贵人曰恭怀皇后，陵曰西陵。以窦后配食章帝，恭怀后别就陵寝祭之。和帝崩，上尊号曰穆宗。殇帝生三百馀日而崩，邓太后摄政，以尚婴孩，故不列于庙，就陵寝祭之而已。安帝以清河孝王子即位，建光元年，追尊其祖母宋贵人曰敬隐后，陵曰敬北陵。亦就陵寝祭，太常领如西陵。追尊父清河孝王曰孝德皇，母曰孝德后，清河嗣王奉祭而已。安帝以谗害大臣，废太子，及崩，无上宗之奏。后以自建武以来无毁者，故遂常祭，因以其陵号称恭宗。顺帝即位，追尊其母曰恭愍后，陵曰恭北陵，就陵寝祭，如敬北陵。顺帝崩，上尊号曰敬宗。冲质帝皆小崩，梁太后摄政，以殇帝故事，就陵寝祭。凡祠庙讫，三公分祭之。桓帝以河间孝王孙蠡吾侯即位，亦追尊祖考，王国奉祀。语在《章和八王传》。桓帝崩，上尊号曰威宗，无嗣。灵帝以河间孝王曾孙解犊侯即位，亦追尊祖考。语在《章和八王传》。灵帝时，京都四时所祭高庙五主，世祖庙七主，少帝三陵，追尊后三陵，凡牲用十八太牢，皆有副倅。故高庙三主亲毁之后，亦但殷祭之岁奉祠。灵帝崩，献帝即位。初平中，相国董卓、左中郎将蔡邕等以和帝以下，功德无殊，而有过差，不应为宗，及馀非宗者追尊三后，皆奏毁之。四时所祭，高庙一祖二宗，及近帝四，凡七帝。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "古不墓祭，汉诸陵皆有园寝，承秦所为也。说者以为古宗庙前制庙，后制寝，以象人之居前有朝，后有寝也。《月令》有“先荐寝庙”，《诗》称“寝庙弈弈”，言相通也。庙以藏主，以四时祭。寝有衣冠几杖象生之具，以荐新物。秦始出寝，起于墓侧，汉因而弗改，故陵上称寝殿，起居衣服象生人之具，古寝之意也。建武以来，关西诸陵以转久远，但四时特牲祠。帝每幸长安谒诸陵，乃太牢祠。自雒阳诸陵至灵帝，皆以晦望二十四气伏腊及四时祠。庙日上饭，太官送用物，园令、食监典省，其亲陵所宫人随鼓漏理被枕，具盥水，陈严具。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "建武二年，立太社稷于雒阳，在宗庙之右，方坛，无屋，有墙门而已。二月、八月及腊，一岁三祠，皆太牢具，使有司祠。《孝经援神契》曰“社者，土地之主也。稷者，五谷之长也”《礼记》及《国语》皆谓共工氏之子曰句龙，为后土官，能平九土，故祀以为社。烈山氏之子曰柱，能植百谷疏，自夏以上祀以为稷，至殷以柱久远，而尧时弃为后稷，亦植百谷，故废柱，祀弃为稷。大司农郑玄说，古者官有大功，则配食其神。故句龙配食于社，弃配食于稷。郡县置社稷，太守、令、长侍祠，牲用羊豕。唯州所治有社无稷，以其使官。古者师行平有载社主，不载稷也。国家亦有五祀之祭，有司掌之，其礼简于社稷云。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "汉兴八年，有言周兴而邑立后稷之祀，于是高帝令天下立灵星祠。言祠后稷而谓之灵星者，以后稷又配食星也。旧说，星谓天田星也。一曰，龙左角为天田官，主谷。祀用壬辰位祠之。壬为水，辰为龙，就其类也。牲用太牢，县邑令长侍祠。舞者用童男十六人。舞者象教田，初为芟除，次耕种、芸耨、驱爵及获刈、舂簸之形，象其功也。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "县邑常以乙未日祠先农于乙地，以丙戌日祠风伯于戌地，以己丑日祠雨师于丑地，用羊豕。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "立春之日，皆青幡帻，迎春于东郭外。令一童男冒青巾，衣青衣，先在东郭外野中。迎春至者，自野中出，则迎者拜之而还，弗祭。三时不迎。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "论曰“臧文仲祀爰居，而孔子以为不知。《汉书·郊祀志》著自秦以来迄于王莽，典祀或有未修，而爰居之类众焉。世祖中兴，蠲除非常，修复旧祀，方之前事邈殊矣。尝闻儒言，三皇无文，结绳以治，自五帝始有书契。至于三王，俗化雕文，诈伪渐兴，始有印玺，以检奸萌，然犹未有金玉银铜之器也。自上皇以来封泰山者，至周七十二代。封者，谓封土为坛，柴祭告天，代兴成功也。《礼记》所谓“因名山升中于天”者也。易姓则改封者，著一代之始，明不相袭也。继世之王巡狩，则修封以祭而已。自秦始皇、孝武帝封泰山，本由好仙、信方士之言，造为石检印封之事也。所闻如此。虽诚天道难可度知，然其大较犹有本要。天道质诚，约而不费者也。故牲有犊，器用陶匏，殆将无事于检封之间，而乐难攻之石也。且唯封为改代，故曰岱宗。夏康、周宣，由废复兴，不闻改封。世祖欲因孝武故封，实继祖宗之道也。而梁松固争，以为必改。乃当夫既封之后，未有福，而松卒被诛死。虽罪由身，盖亦诬神之咎也。且帝王所以能大显于后者，实在其德加于民，不闻其在封矣。言天地者莫大于《易》，《易》无六宗在中之象。若信为天地四方所宗，是至大也。而比太社，又为失所，难以为诚矣。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第九·祭祀下",
    "text": "赞曰：天地禋郊，宗庙享祀，咸秩无文，山川具止。淫乃国紊，典惟皇纪。肇自盛敬，孰崖厥始。",
    "chapter_url": "https://duguoxue.com/ershisishi/3417.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "王莽三 光武十二",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "《易》曰“天垂象，圣人则之。庖牺氏之王天下，仰则观象于天，俯则观法于地”观象于天，谓日月星辰。观法于地，谓水土州分。形成于下，象见于上。故曰天者北辰星，合元垂耀建帝形，运机授度张百精。三阶九列，二十七大夫，八十一元士，斗、衡、太微、摄提之属百二十官，二十八宿各布列，下应十二子。天地设位，星辰之象备矣。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "三皇迈化，协神醇朴，谓五星如连珠，日月若合璧。化由自然，民不犯慝。至于书契之兴，五帝是作。轩辕始受《河图斗苞授》，规日月星辰之象，故星官之书自黄帝始。至高阳氏，使南正重司天，北正黎司地。唐、虞之时，羲仲、和仲，夏有昆吾，汤则巫咸，周之史佚、苌弘，宋之子韦，楚之唐蔑，鲁之梓慎，郑之裨灶，魏石申夫，齐国甘公，皆掌天文之官。仰占俯视，以佐时政。步变擿微，通洞密至。采祸福之原，睹成败之势。秦燔《诗》、《书》，以愚百姓，六经典籍，残为灰炭，星官之书，全而不毁。故《秦史》书始皇之时，彗孛大角，大角以亡，有大星与小星斗于宫中，是其废亡之征。至汉兴，景、武之际，司马谈，谈子迁，以世黎氏之后，为太史令，迁著《史记》，作《天官书》。成帝时，中垒校尉刘向，广《洪范》灾条作五纪皇极之论，以参往行之事。孝明帝使班固叙《汉书》，而马续述《天文志》。今绍《汉书》作《天文志》，起王莽居摄元年，迄孝献帝建安二十五年，二百一十五载。言其时星辰之变，表象之应，以显天戒，明王事焉。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "王莽地皇三年十一月，有星孛于张，东南行五日不见。孛星者，恶气所生，为乱兵，其所以孛德。孛德者，乱之象，不明之表。又参然孛焉，兵之类也，故名之曰孛。孛之为言，犹有所伤害，有所妨蔽。或谓之彗星，所以除秽而布新也。张为周地。星孛于张，东南行即翼、轸之分。翼、轸为楚，是周、楚地将有兵乱。后一年正月，光武起兵舂陵，会下江、新市贼张卬、王常及更始之兵亦至，俱攻破南阳，斩莽前队大夫甄阜、属正梁丘赐等，杀其士众数万人。更始为天子，都雒阳，西入长安，败死。光武兴于河北，复都雒阳，居周地，除秽布新之象。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "四年六月，汉兵起南阳，至昆阳。莽使司徒王寻、司空王邑将诸郡兵，号曰百万众，已至者四十二万人。能通兵法者六十三家，皆为将帅，持其图书器械。军出关东，牵从群象虎狼猛兽，放之道路，以示富强，用怖山东。至昆阳山，作营百馀，围城数重，或为冲车以撞城，为云车高十丈以瞰城中，弩矢雨集，城中负户而汲。求降不听，请出不得。二公之兵自以必克，不恤军事，不协计虑。莽有覆败之变见焉。昼有云气如坏山，堕军上，军人皆厌，所谓营头之星也。占曰“营头之所堕，其下覆军，流血三千里”是时，光武将兵数千人赴救昆阳，奔击二公兵，并力猋发，号呼声动天地，虎豹惊怖败振。会天大风，飞屋瓦，雨如注水。二公兵乱败，自相贼，就死者数万人。竞赴滍水，死者委积，滍水为之不流。杀司徒王寻。军皆散走归本郡。王邑还长安，莽败，俱诛死。营头之变，覆军流血之应也。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "四年秋，太白在太微中，烛地如月光。太白为兵，太微为天廷。太白赢而北入太微，是大兵将入天子廷也。是时莽遣二公之兵至昆阳，已为光武所破。莽又拜九人为将军，皆以虎为号。九虎将军至华阴，皆为汉将邓晔、李松所破。进攻京师，仓将军韩臣至长门。十月戊申，汉兵自宣平城门入。二日己酉，城中少年朱弟、张鱼等数千人起兵攻莽，烧作室门，斧敬法闼。商人杜吴杀莽渐台之上，校尉公宾就斩莽首。大兵蹈藉宫廷之中。仍以更始入长安，赤眉贼立刘盆子为天子，皆以大兵入宫廷，是其应也。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "光武建武九年七月乙丑，金犯轩辕大星。十一月乙丑，金又犯轩辕。轩辕者，后宫之官，大星为皇后，金犯之为失势。是时郭后已失势见疏，后废为中山太后，阴贵人立为皇后。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "十年三月癸卯，流星如月，从太微出，入北斗魏第六星，色白。旁有小星射者十馀枚，灭则有声如雷，食顷止。流星为贵使，星大者使大，星小者使小。太微天子廷，北斗魁主杀。星从太微出，抵北斗魁，是天子大使将出，有所伐杀。十二月己亥，大流星如缶，出柳西南行，入轸。且灭时，分为十馀，如遗火状。须臾有声，隐隐如雷。柳为周，轸为秦、蜀。大流星出柳入轸者，是大使从周入蜀。是时光武帝使大司马吴汉发南阳卒三万人，乘船溯江而上，击蜀白帝公孙述。又命将军马武、刘尚、郭霸、岑彭、冯骏平武都、巴郡。十二年十月，汉进兵击述从弟卫尉永，遂至广都，杀述女婿史兴。威虏将军冯骏拔江州，斩述将田戎。吴汉又击述大司马谢丰，斩首五千馀级。臧宫破涪，杀述弟大司空恢。十一月丁丑，汉护军将军高午刺述洞胸，其夜死。明日，汉入屠蜀城，诛述大将公孙晃、延岑等，所杀数万人，夷灭述妻宗族万馀人以上。是大将出伐杀之应也。其小星射者，及如遗火分为十馀，皆小将随从之象。有声如雷隐隐者，兵将怒之征也。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "十二年正月己未，小星流百枚以上，或西北，或正北，或东北，二夜止。六月戊辰，小流星百枚以上，四面行。小星者，庶民之类。流行者，移徙之象也。或西北，或东北，或四面行，皆小民流移之征。是时西北讨公孙述，北征卢芳。匈奴助芳侵边，汉遣将军马武、骑都尉刘纳、阎兴军下曲阳、临平、呼沱，以备胡。匈奴入河东，中国未安，米谷荒贵，民或流散。后三年，吴汉、马武又徙雁门、代郡、上谷、关西县吏民六万馀口，置常山关、居庸关以东，以避胡寇。是小民流移之应。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "十五年正月丁未，彗星见昴，稍西北行，入营室，犯离宫，三月乙未，至东壁灭，见四十九日。彗星为兵入除秽，昴为边兵，彗星出之为有兵至。十一月，定襄都尉阴承反，太守随诛之。卢芳从匈奴入居高柳，至十六年十月降，上玺绶。一曰，昴星为狱事。是时，大司徒欧阳歙以事系狱，逾岁死。营室，天子之常宫。离宫，妃后之所居。彗星入营室，犯离宫，是除宫室也。是时郭皇后已疏，至十七年十月，遂废为中山太后，立阴贵人为皇后，除宫之象也。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "三十年闰月甲午，水在东井二十度，生白气，东南指，炎长五尺，为彗，东北行，至紫宫西藩止，五月甲子不见，凡见三十一日。水常以夏至放于东井，闰月在四月，尚未当见而见，是赢而进也。东井为水衡，水出之为大水。是岁五月及明年，郡国大水，坏城郭，伤禾稼，杀人民。白气为丧，有炎作彗，彗所以除秽。紫宫，天子之宫，彗加其藩，除宫之象。后三年，光武帝崩。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "三十一年七月戊午，火在舆鬼一度，入鬼中，出尸星南半度，十月己亥，犯轩辕大星。又七星间有客星，炎二尺所，西南行，至明年二月二十二日，在舆鬼东北六尺所灭，凡见百一十三日。荧惑为凶衰，舆鬼尸星主死亡，荧惑入之为大丧。轩辕为后宫。七星，周地。客星居之为死丧。其后二年，光武崩。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十·天文上",
    "text": "中元二年八月丁巳，火犯太微西南角星，相去二寸。十月戊子，大流星从西南东北行，声如雷。火犯太微西南角星，为将相。后太尉赵憙、司徒李坐事免官。大流星为使。中郎将窦固、扬虚侯马武、扬乡侯王赏将兵征西也。",
    "chapter_url": "https://duguoxue.com/ershisishi/3418.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "明十二 章五 和三十三 殇一 安四十六 顺二十三 质三",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝明永平元年四月丁酉，流星大如斗，起天市楼，西南行，光照地。流星为外兵，西南行为西南夷。是时，益州发兵击姑复蛮夷大牟替灭陵，斩首传诣雒阳。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "三年六月丁卯，彗星出天船北，长二尺所，稍北行至亢南。见三十五日去。天船为水，彗出之为大水。是岁伊、雒水溢，到津城门，坏伊桥。郡七、县三十二皆大水。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "四年八月辛酉，客星出梗河西北，指贯索，七十日去。梗河为胡兵。至五年十一月，北匈奴七千骑入五原塞，十二月又入云中，至原阳。贯索，贵人之牢。其十二月，陵乡侯梁松坐怨望悬飞书诽谤朝廷下狱死，妻子家属徙九真。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "七年正月戊子，流星大如杯，从织女西行，光照地。织女，天之真女，流星出之，女主忧。其月癸卯，光烈皇后崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "八年六月壬午，长星出柳、张三十七度，犯轩辕，刺天船，陵太微，气至上阶，凡见五十六日去。柳，周地。是岁，多雨水，郡十四伤稼。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "九年正月戊申，客星出牵牛，长八尺，历建星至房南灭，见至五十日。牵牛主吴、越，房、心为宋。后广陵王荆与沈凉、楚王英与颜忠各谋逆，事觉，皆自杀。广陵属吴，彭城古宋地。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十三年闰月丁亥，火犯舆鬼，为大丧，质星为大臣诛戮。其十二月，楚王英与颜忠等造作妖书谋反，事觉，英自杀，忠等皆伏诛。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十四年正月戊子，客星出昴，六十日，在轩辕右角稍灭。昴主边兵。后一年，汉遣奉车都尉显亲侯窦固、驸马都尉耿秉、骑都尉耿忠、开阳城门候秦彭、太仆祭肜，将兵击匈奴。一曰，轩辕右角为贵相，昴为狱事，客星守之为大狱。是时，考楚事未讫，司徒虞延与楚王英党与黄初、公孙弘等交通，皆自杀。或下狱伏诛。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十五年十一月乙丑，太白入月中，为大将戮，人主亡，不出三年。后三年，孝明帝崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十六年正月丁丑，岁星犯房右骖，北第一星不见，辛巳乃见。房右骖为贵臣，岁星犯之为见诛。是后司徒邢穆，坐与阜陵王延交通知逆谋，自杀。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "四月癸未，太白犯毕。毕为边兵。后北匈奴寇边，入云中，至渔阳。使者高弘发三郡兵追讨，无所得。太仆祭肜坐不进下狱。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十八年六月己未，彗星出张，长三尺，转在郎将，南入太微，皆属张。张，周地，为东都。太微，天子廷。彗星犯之为兵丧。其八月壬子，孝明帝崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝章建初元年，正月丁巳，太白在昴西一尺。八月庚寅，彗星出天市，长二尺所，稍行入牵牛三度，积四十日稍灭。太白在昴为边兵，彗星出天市为外军，牵牛为吴、越。是时，蛮夷陈纵等及哀牢王类牢反，攻巂唐城。永昌太守王寻走奔楪榆，安夷长宋延为羌所杀。以武威太守傅育领护羌校尉，马防行车骑将军，征西羌。又，阜陵王延与子男鲂谋反，大逆无道，得不诛，废为侯。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "二年九月甲寅，流星过紫宫中，长数丈，散为三，灭。十二月戊寅，彗星出娄三度，长八九尺，稍入紫宫中，百六日稍灭。流星过，入紫宫，皆大人忌。后四年六月癸丑，明德皇后崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "元和二年四月丁巳，客星晨出东方，在胃八度，长三尺，历阁道入紫宫，留四十日灭。阁道、紫宫，天子之宫也。客星犯入留久为大丧。后四年，孝章帝崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝和永元元年正月辛卯，有流星起参，长四丈，有光，色黄白。二月，流星起天棓，东北行三丈所，灭，色青白。壬申夜，有流星起太微东蕃，长三丈。三月丙辰，流星起天津。壬戌，有流星起天将军，东北行。参为边兵，天棓为兵，太微天廷，天津为水，天将军为兵，流星起之皆为兵。其六月，汉遣车骑将军窦宪、执金吾耿秉与度辽将军邓鸿出朔方，并进兵临私渠北鞮海，斩虏首万馀级，获生口牛、马、羊百万头。日逐王等八十一部降，凡三十馀万人。追单于至西海。是岁七月，又雨水漂人民，是其应。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "二年正月乙卯，金、木俱在奎。丙寅，水又在奎。奎主武库兵，三星会又为兵丧。辛未，水、金、木在娄，亦为兵，又为匿谋。二月丁酉，有流星大如桃，起紫宫东蕃，西北行五丈稍灭。四月丙辰，有流星大如瓜，起文昌东北，西南行至少微西灭。有顷，音如雷声，已而金在轩辕大星东北二尺所。八月丁未，有流星如鸡子，起太微西，东南行四丈所灭。十月癸未，有流星大如桃，起天津，西行六丈所消。十一月辛酉，有流星大如拳，起紫宫，西行到胃消。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "三年九月丁卯，有流星大如鸡子，起紫宫，西南至北斗柄间消。紫宫天子宫，文昌、少微为贵臣，天津为水，北斗主杀。流星起，历紫宫、文昌、少微、天津，文昌为天子使，出有兵诛也。窦宪为大将军，宪弟笃、景等皆卿、校尉，宪女弟婿郭举为侍中、射声校尉，与卫尉邓叠母元俱出入宫中，谋为不轨。至四年六月丙辰发觉，和帝幸北宫，诏执金吾、五校勒兵屯南、北宫，闭城门，捕举。举父长乐少府璜及叠，叠弟步兵校尉磊、母元，皆下狱诛。宪弟笃、景等皆自杀。金犯轩辕，女主失势。窦氏被诛，太后失势。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "五年四月癸巳，太白、荧惑、辰星俱在东井。七月壬午，岁星犯轩辕大星。九月，金在南斗魁中。火犯房北第一星。东井，秦地，为法。三星合，内外有兵，又为法令及水。金入斗口中，为大将将死。火犯房北第一星，为将相。其六年正月，司徒丁鸿薨。七月水，大漂杀人民，伤五谷。许侯马光有罪自杀。九月，行车骑将军事邓鸿、越骑校尉冯柱发左右羽林、北军五校士及八郡迹射、乌桓、鲜卑，合四万骑，与度辽将军朱徵、护乌桓校尉任尚、中郎将杜崇征叛胡。十二月，车骑将军鸿坐追虏失利，下狱死。度辽将军徵、中郎将崇皆抵罪。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "七年正月丁未，有流星起天津，入紫宫中灭。色青黄，有光。二月癸酉，金、火俱在参。戊寅，金、火俱在东井。八月甲寅，水、土、金俱在轸。十一月甲戌，金、火俱在心。十二月己卯，有流星起文昌，入紫宫消。丙辰，火、金、水俱在斗。流星入紫宫，金、火在心，皆为大丧。三星合轸，为白衣之会，金、火俱在参、东井，皆为外兵，有死将。三星俱在斗，有戮将，若有死相。八年四月乐成王党，七月乐成王宗皆薨。将兵长史吴棽坐事征下狱诛。十月，北海王威自杀。十二月，陈王羡薨。其九年闰月，皇太后窦氏崩。辽东鲜卑反，太守祭参不追虏，征下狱诛。九月，司徒刘方坐事免官，自杀。陇西羌反，遣执金吾刘尚行征西将军事，越骑校尉节乡侯赵世发北军五校、黎阳、雍营及边胡兵三万骑，征西羌。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十一年五月丙午，流星大如瓜，起氐，西南行，稍有光，白色。占曰“流星白，为有使客，大为大使，小亦小使。疾期疾，迟亦迟。大如瓜为近，小行稍有光为迟也。又正王日，边方有受王命者也”明年二月，蜀郡旄牛徼外夷白狼楼薄种王唐缯等率种人口十七万归义内属，赐金印紫绶钱帛。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十二年十一月癸酉夜，有苍白气，长三丈，起天园，东北指军市，见积十日。占曰“兵起，十日期岁”明年十一月，辽东鲜卑二千馀骑寇右北平。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十三年十一月乙丑，轩辕第四星间有小客星，色青黄。轩辕为后宫，星出之，为失势。其十四年六月辛卯，阴皇后废。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "十六年四月丁未，紫宫中生白气，如粉絮。戊午，客星出紫宫西行至昴，五月壬申灭。七月庚午，水在舆鬼中。十月辛亥，流星起钩陈，北行三丈，有光，色黄。白气生紫宫中为丧。客星从紫宫西行至昴为赵。舆鬼为死丧。钩陈为皇后，流星出之为中使。后一年，元兴元年十二月，和帝崩，殇帝即位一年又崩，无嗣，邓太后遣使者迎清河孝王子即位，是为孝安皇帝，是其应也。清河，赵地也。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "元兴元年二月庚辰，有流星起角、亢五丈所。四月辛亥，有流星起斗，东北行到须女。七月己巳，有流星起天市五丈所，光色赤。闰月辛亥，水、金俱在氐。流星起斗，东北行至须女。须女，燕地。天市为外军。水、金会为兵诛。其年，辽东貊人反，抄六县，发上谷、渔阳、右北平、辽西乌桓讨之。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝殇帝延平元年正月丁酉，金、火在娄。金、火合为烁，为大人忧。是岁八月辛亥，孝殇帝崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝安永初元年五月戊寅，荧惑逆行，守心前星。八月戊申，客星在东井、弧星西南。心为天子明堂，荧惑逆行守之，为反臣。客星在东井，为大水。是时，安帝未临朝，邓太后摄政，邓骘为车骑将军，弟弘、悝、阊皆以校尉封侯，秉国势。司空周章意不平，与王尊、叔元茂等谋，欲闭宫门，辅将军兄弟，诛常侍郑众、蔡伦，劫刺尚书，废皇太后，封皇帝为远国王。事觉，章自杀。东井、弧皆秦地。是时羌反，断陇道，汉遣骘将左右羽林、北军五校及诸郡兵征之。是岁郡国四十一、县三百一十五雨水。四渎溢，伤秋稼，坏城郭，杀人民，是其应也。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "二年正月戊子，太白昼见。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "三年正月庚戌，月犯心后星。己亥，太白入斗中。十二月，彗星起天菀南，东北指，长六七尺，色苍白。太白昼见，为强臣。是时，邓氏方盛，月犯心后星，不利子。心为宋。五月丁酉，沛王正薨。太白入斗中，为贵相凶。天菀为外军，彗星出其南为外兵。是后使羌、氐讨贼李贵，又使乌桓击鲜卑，又使中郎将任尚、护羌校尉马贤击羌，皆降。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "四年六月甲子，客星大如李，苍白，芒气长二尺，西南指上阶星。癸酉，太白入舆鬼。指上阶，为三公。后太尉张禹、司空张敏皆免官。太白入舆鬼，为将凶。后中郎将任尚坐赃千万，槛车征，弃市。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "五年六月辛丑，太白昼见，经天。元初元年三月癸酉，荧惑入舆鬼。二年九月辛酉，荧惑入舆鬼中。三年三月，荧惑入舆鬼中。五月丙寅，太白入毕口。七月甲寅，岁星入舆鬼。闰月己未，太白犯太微左执法。十一月甲午，客星见西方，己亥在虚、危，南至胃、昴。四年正月丙戌，岁星留舆鬼中。乙未，太白昼见丙上。四月壬戌，太白入舆鬼中。己巳，辰星入舆鬼中。五月己卯，辰星犯岁星。六月丙申，荧惑人舆鬼中，戊戌，犯舆鬼大星。九月辛巳，太白人南斗口中。五年三月丙申，镇星犯东井钺星。五月庚午，辰星犯舆鬼质星。丙戌，太白犯钺星。六年四月癸丑，太白入舆鬼。六月丙戌，荧惑在舆鬼中。丁卯，镇星在舆鬼中。辛巳，太白犯左执法。自永初五年到永宁，十年之中，太白一昼见经天，再入舆鬼，一守毕，再犯左执法，入南斗，犯钺星。荧惑五入舆鬼。镇星一犯东井钺星，一入舆鬼。岁星、辰星再入舆鬼。凡五星入舆鬼中，皆为死丧。荧惑、太白甚犯钺、质星为诛戮。斗为贵将。执法为近臣。客星在虚、危为丧，为哭泣。昂、毕为边兵，又为狱事。至建光元年三月癸巳，邓太后崩。五月庚辰，太后兄车骑将军骘等七侯皆免官，自杀，是其应也。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "延光二年八月己亥，荧惑出太微端门。三年二月辛未，太白犯昂。五月癸丑，太白入毕。九月壬寅，镇星犯左执法。四年，太白入舆鬼中。六月壬辰，太白出太微。九月甲子，太白入斗口中。十一月，客星见天市。荧惑出太微，为乱臣。太白犯昂、毕，为边兵，一曰大人当之。镇星犯左执法，有诛臣。太白入舆鬼中，为大丧。太白出太微，为中宫有兵。入斗口，为贵将相有诛者。客星见天市中，为贵丧。是时，大将军耿宝、中常侍江京、樊丰、小黄门刘安与阿母王圣、圣子女永等并构谮太子保，并恶太子乳母男、厨监邴吉。三年九月丁酉，废太子为济阴王，以北乡侯懿代。杀男、吉，徙其父母妻子日南。四年三月丁卯，安帝巡狩，从南阳还，道寝疾，至叶，崩。阎后与兄卫尉显、中常侍江京等共隐匿，不令群臣知上崩，遣司徒刘喜等分诣郊庙，告天请命，载入北宫。庚午夕发丧，尊阎氏为太后。北乡侯懿病薨，京等又不欲立保，白太后，更征诸王子择所立。中黄门孙程、王国、王康等十九人，共合谋诛显、京等，立保为天子，是为孝顺皇帝。皆奸人强臣狂乱王室，其于死亡诛戮，兵起宫中，是其应。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝顺永建二年二月癸未，太白昼见三十九日。闰月乙酉，太白昼见东南维四十一日。八月乙巳，荧惑入舆鬼。太白昼见，为强臣。荧惑为凶，舆鬼为死丧。质星为诛戮。是时，中常侍高梵、张防、将作大匠翟酺、尚书令高堂芝、仆射张敦、尚书尹就、郎姜述、杨凤等，及兖州刺史鲍就、使匈奴中郎将张国、金城太守张笃、敦煌太守张郎相与交通，漏泄，就、述弃市，梵、防、酺、芝、敦、凤、就、国皆抵罪。又定远侯班始尚阴城公主坚得，斗争杀坚得，坐要斩马市，同产皆弃市。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "六年四月，荧惑入太微中，犯左、右执法西北方六寸所。十月乙卯，太白昼见。十二月壬申，客星芒气长二尺馀，西南指，色苍白，在牵牛六度。客星芒气白为兵。牵牛为吴、越。后一年，会稽海贼曾於等千馀人烧句章，杀长吏，又杀鄞、鄮长，取官兵，拘杀吏民，攻东部都尉。扬州六郡逆贼章何等称将军，犯四十九县，大攻略吏民。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "阳嘉元年闰月戊子，客星气白，广二尺，长五丈，起天菀西南。主马牛，为外军，色白为兵。是时，敦煌太守徐白使疏勒王盘等兵二万人入于窴界，虏掠斩首三百馀级。乌桓校尉耿晔使乌桓亲汉都尉戎末瘣等出塞，抄鲜卑，斩首，获生口、财物。鲜卑怨恨，抄辽东、代郡，杀伤吏民。是后，西戎、北狄为寇害，以马、牛起兵，马、牛亦死伤于兵中，至十馀年乃息。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "永和二年五月戊申，太白昼见。八月庚子，荧惑犯南斗。斗为吴。明年五月，吴郡太守行丞事羊珍与越兵弟叶、吏民吴铜等二百馀人起兵反，杀吏民，烧官亭民舍，攻太守府。太守王衡距守，吏兵格杀珍等。又九江贼蔡伯流等数百人攻广陵、九江，烧城郭，杀江都长。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "三年二月辛巳，太白昼见，戊子，在荧惑西南，光芒相犯。辛丑，有流星大如斗，从西北东行，长八九尺，色赤黄，有声隆隆如雷。三月壬子，太白昼见。六月丙午，太白昼见。八月乙卯，太白昼见。闰月甲寅，辰星入舆鬼。己酉，荧惑入太微。乙卯，太白昼见。太白者，将军之官，又为西州。昼见，阴盛，与君争明。荧惑与太白相犯，为兵丧。流星为使，声隆隆，怒之象也。辰星入舆鬼，为大臣有死者。荧惑入太微，乱臣在廷中。是时，大将军梁商父子秉势，故太白常昼见也。其四年正月，祀南郊，夕牲，中常侍张逵、蘧政、杨定，内者令石光、尚方令傅福等与中常侍曹腾、孟贲争权，白帝言腾、贲与商谋反，矫诏命收腾、贲，贲自解说，顺帝寤，解腾、贲缚。逵等自知事不从，各奔走，或自刺，解貂蝉投草中逃亡，皆得免。其六年，征西将军马贤击西羌于北地射姑山下，父子为羌所没杀，是其应也。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "四年七月壬午，荧惑入南斗犯第三星。五年四月戊午，太白昼见。八月己酉，荧惑入太微。斗为贵相，为扬州，荧惑犯入之为兵丧。其六年，大将军商薨。九江、丹阳贼周生、马勉等起兵攻没郡县。梁氏又专权于天廷中。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "六年二月丁巳，彗星见东方，长六七尺，色青白，西南指营室及坟墓里。丁丑，彗星在奎一度，长六尺。癸未，昏见，西北历昂、毕。甲申，在东井，遂历舆鬼、柳、七星、张，光炎及三台，至轩辕中灭。营室者，天子常宫。坟墓主死。彗星起而在营室、坟墓，不出五年，天下有大丧。后四年，孝顺帝崩。昂为边兵，又为赵。羌周马父子后遂为寇。又刘文劫清河相射暠，欲立王蒜为天子，暠不听，杀暠，王闭门距文，官兵捕诛文，蒜以恶人所劫，废为尉氏侯，又徙为犍阳都乡侯，薨，国绝。历东井、舆鬼为秦，皆羌所攻抄。炎及三台，为三公。是时，太尉杜乔及故太尉李固为梁冀所陷入，坐文书死。及至注、张为周，灭于轩辕中为后宫。其后懿献后以忧死，梁氏被诛，是其应也。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "汉安二年正月己亥，太白昼见。五月丁亥，辰星犯舆鬼。六月乙丑，荧惑光芒犯镇星。七月甲申，太白昼见。辰星犯舆鬼为大丧。荧惑犯镇星为大人忌。明年八月，孝顺帝崩，孝冲明年正月又崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十一·天文中",
    "text": "孝质本初元年三月癸丑，荧惑入舆鬼。四月辛巳，太白入舆鬼，皆为大丧。五月庚戌，太白犯荧惑，为逆谋。闰月一日，孝质帝为梁冀所鸩，崩。",
    "chapter_url": "https://duguoxue.com/ershisishi/3419.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "桓三十八 灵二十 献九 陨石",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "孝桓建和元年八月壬寅，荧惑犯舆鬼质星。二年二月辛卯，荧惑行在舆鬼中。三年五月己丑，太白行入太微右掖门，留十五日，出端门。丙申，荧惑入东井。八月己亥，镇星犯舆鬼中南星。乙丑，彗星芒长五尺，见天市中，东南指，色黄白，九月戊辰不见。荧惑犯舆鬼为死丧，质星为戮臣，入太微为乱臣。镇星犯舆鬼为丧。彗星见天市中为贵人。至和平元年二月甲寅，梁太后崩，梁冀益骄乱矣。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "元嘉元年二月戊子，太白昼见。永兴二年闰月丁酉，太白昼见。时，上幸后宫采女邓猛，明年，封猛兄演为南顿侯。后四岁，梁皇后崩，梁冀被诛，猛立为皇后，恩宠甚盛。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "永寿元年三月丙申，镇星逆行入太微中，七十四日去左掖门。七月己未，辰星入太微中，八十日去左掖门。八月己巳，荧惑入太微，二十一日出端门。太微，天子廷也。镇星为贵臣妃后，逆行为匿谋。辰星入太微为大水，一曰后宫有忧。是岁雒水溢至津门，南阳大水。荧惑留入太微中，又为乱臣。是时梁氏专政。九月己酉，昼有流星长二尺所，色黄白。癸巳，荧惑犯岁星，为奸臣谋，大将戮。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "二年六月甲寅，辰星入太微，遂伏不见。辰星为水，为兵，为妃后。八月戊午，太白犯轩辕大星，为皇后。其三年四月戊寅，荧惑入东井口中，为大臣有诛者。其七月丁丑，太白犯心前星，为大臣。后二年七月，懿献皇后以忧死。大将军梁冀使太仓令秦宫刺杀议郎邴尊，又欲杀邓后母宣。事觉，桓帝收冀及妻寿襄城君印绶，皆自杀。诛诸梁及孙氏宗族，或徙边。是其应也。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "延熹四年三月甲寅，荧惑犯舆鬼质星。五月辛酉，客星在营室，稍顺行，生芒长五尺所，至心一度，转为彗。荧惑犯舆鬼质星，大臣有戮死者。五年十月，南郡太守李肃坐蛮夷贼攻盗郡县，取财物一亿以上，入府取铜虎符，肃背敌走，不救城郭。又临黎阳谒者燕乔坐赃，重泉令彭良杀无辜，皆弃市。京兆虎牙都尉宋谦坐赃，下狱死。客星在营室至心作彗，为大丧。后四年，邓后以忧死。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "六年十一月丁亥，太白昼见。是时，邓后家贵盛。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "七年七月戊辰，辰星犯岁星。八月庚戌，荧惑犯舆鬼质星。庚申，岁星犯轩辕大星。十月丙辰，太白犯房北星。丁卯，辰星犯太白。十二月乙丑，荧惑犯轩辕第二星。辰星犯岁星为兵。荧惑犯质星有戮臣。岁星犯轩辕为女主忧。太白犯房北星为后宫。其八年二月，太仆南乡侯左胜以罪赐死，胜弟中常侍上蔡侯悺、北乡侯党皆自杀。癸亥，皇后邓氏坐执左道废，迁于桐宫死，宗亲侍中沘阳侯邓康、河南尹邓万、越骑校尉邓弼、虎贲中郎将安阳侯邓会、侍中监羽林左骑邓德、右骑邓寿、昆阳侯邓统、淯阳侯邓秉、议郎邓循皆系暴室，万、会死，康等免官。又荆州刺史芝、交阯刺史葛祗皆为贼所拘略，桂阳太守任胤背敌走，皆弃市，荧惑犯舆鬼质星之应也。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "八年五月癸酉，太白犯舆鬼质星。壬午，荧惑入太微右执法。闰月己未，太白犯心前星。十月癸酉，岁星犯左执法。十一月戊午，岁星入太微，犯左执法。九年正月壬辰，岁星入太微中，五十八日出端门。六月壬戌，太白行人舆鬼。七月乙未，荧惑行舆鬼中，犯质星。九月辛亥，荧惑入太微西门，积五十八日。永康元年正月庚寅，荧惑逆行入太微东门，留太微中百一日出端门。七月丙戌，太白昼见经天。太白犯心前星，太白犯舆鬼质星有戮臣。荧惑入太微为贼臣。太白犯心前星为兵丧。岁星入太微犯左执法，将相有诛者。岁星入守太微五十日，占为人主。太白、荧惑入舆鬼，皆为死丧，又犯质星为戮臣。荧惑留太微中百一日，占为人主。太白昼见经天为兵，忧在大人。其九年十一月，太原太守刘瓆、南阳太守成瑨皆坐杀无辜，荆州刺史李隗为贼所拘，尚书郎孟珰坐受金漏言，皆弃市。永康元年十二月丁丑，桓帝崩，太傅陈蕃、大将军窦武、尚书令尹勋、黄门令山冰等皆枉死，太白犯心，荧惑留守太微之应也。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "孝灵帝建宁元年六月，太白在西方，入太微，犯西蕃南头星。太微，天廷也。太白行其中，宫门当闭，大将被甲兵，大臣伏诛。其八月，太傅陈蕃、大将军窦武谋欲尽诛诸宦者。其九月辛亥，中常侍曹节、长乐五官史朱瑀觉之，矫制杀蕃、武等，家属徙日南比景。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "熹平元年十月，荧惑入南斗中。占曰“荧惑所守为兵乱”斗为吴，其十一月，会稽贼许昭聚众自称大将军，昭父生为越王，攻破郡县。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "二年四月，有星出文昌，入紫宫，蛇行，有首尾无身，赤色，有光、炤垣墙。八月丙寅，太白犯心前星。辛未，白气如一匹练，冲北斗第四星。占曰“文昌为上将贵相。太白犯心前星，为大臣”后六年，司徒刘郃为中常侍曹节所谮，下狱死。白气冲北斗为大战，明年冬，扬州刺史臧旻、丹阳太守陈寅，攻盗贼苴康，斩首数千级。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "光和元年四月癸丑，流星犯轩辕第二星，东北行入北斗魁中。八月，彗星出亢北，入天市中，长数尺，稍长至五六丈，赤色，经历十馀宿，八十馀日，乃消于天菀中。流星为贵使，轩辕为内宫，北斗魁主杀。流星从轩辕出抵北斗魁，是天子大使将出，有伐杀也。至中平元年，黄巾贼起，上遣中郎将皇甫嵩、朱俊等征之，斩首十万馀级。彗除天市，天帝将徙，帝将易都。至初平元年，献帝迁都长安。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "三年冬，彗星出狼、弧，东行至于张乃去。张为周地，彗星犯之为兵乱。后四年，京都大发兵击黄巾贼。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "五年四月，荧惑在太微中，守屏。七月，彗星出三台下，东行入太微，至太子、幸臣，二十馀日而消。十月，岁星、荧惑、太白三合于虚，相去各五六寸，如连珠。占曰“荧惑在太微为乱臣”是时，中常侍赵忠、张让、郭胜、孙璋等，并为奸乱。彗星入太微，天下易主。至中平六年，宫车晏驾。岁星、荧惑、太白三合于虚为丧。虚，齐地。明年，琅邪王据薨。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "光和中，国皇星东南角去地一二丈，如炬火状，十馀日不见。占曰“国皇星为内乱，外内有兵丧”其后黄巾贼张角烧州郡，朝廷遣将讨平，斩首十馀万级。中平六年，官车晏驾，大将军何进令司隶校尉袁绍私募兵千馀人，阴趶雒阳城外，窃呼并州牧董卓使将兵至京都，共诛中官，对战南、北宫阙下，死者数千人，燔烧宫室，迁都西京。及司徒王允与将军吕布诛卓，卓部曲将郭汜、李傕旋兵攻长安，公卿百官吏民战死者且万人。天下之乱，皆自内发。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "中平二年十月癸亥，客星出南门中，大如半筵，五色喜怒稍小，至后年六月消。占曰“为兵”至六年，司隶校尉袁绍诛灭中官，大将军部曲将吴匡攻杀车骑将军何苗，死者数千人。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "三年四月，荧惑逆行守心后星，十月戊午，月食心后星。占曰“为大丧”后三年而灵帝崩。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "五年二月，彗星出奎，逆行入紫宫，后三出，六十馀日乃消。六月丁卯，客星如三升碗，出贯索，西南行入天市，至尾而消。占曰“彗除紫宫，天下易主。客星入天市，为贵人丧”明年四月，宫车晏驾。中平中夏，流星赤如火，长三丈，起河鼓，入天市，抵触宦者星，色白，长二三丈，后尾再屈，食顷乃灭，状似枉矢。占曰“枉矢流发，其宫射，所谓矢当直而枉者，操矢者邪枉人也”中平六年，大将军何进谋尽诛中官，中官觉，于省中杀进：俱两破灭，天下由此遂大坏乱。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "六年八月丙寅，太白犯心前星，戊辰犯心中大星。其日未冥四刻，大将军何进于省中为诸黄门所杀。己巳，车骑将军何苗为进部曲将吴匡所杀。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "孝献初平二年九月，蚩尤旗见，长十馀丈，色白，出角、亢之南。占曰“蚩尤旗见，则王征伐四方”其后丞相曹公征讨天下且三十年。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "四年十月，孛星出两角间，东北行入天市中而灭。占曰“彗除天市，天帝将徙，帝将易都”是时上在长安，后二年东迁，明年七月，至雒阳，其八月，曹公迎上都许。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "建安五年十月辛亥，有星孛于大梁，冀州分也。时袁绍在冀州。其年十一月，绍军为曹公所破。七年夏，绍死，后曹公遂取冀州。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "九年十一月，有星孛于东井舆鬼，入轩辕太微。十一年正月，星孛于北斗，首在斗中，尾贯紫宫，及北辰。占曰“彗星扫太微宫，人主易位”其后魏文帝受禅。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "十二年十月辛卯，有星孛于鹑尾。荆州分也，时荆州牧刘表据荆州，益州从事周群以为荆州牧将死而失土。明年秋，表卒，以小子琮自代。曹公将伐荆州，琮惧，举军诣公降。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "十七年十二月，有星孛于五诸侯。周群以为西方专据土地者，皆将失土。是时益州牧刘璋据益州，汉中太守张鲁别据汉中，韩遂据凉州，宗建别据枹罕。明年冬，曹公遣偏将击凉州。十九年，获宗建，韩遂逃于羌中，病死。其年秋，璋失益州。二十年秋，曹公攻汉中，鲁降。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "十八年秋，岁星、镇星、荧惑俱入太微，逆行留守帝坐百馀日。占曰“岁星入太微，人主改”",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "二十三年三月，孛星晨见东方二十馀日，夕出西方，犯历五车、东井、五诸侯、文昌、轩辕、后妃、太微，锋炎指帝坐。占曰“除旧布新之象也”",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "殇帝延平元年九月乙亥，陨石陈留四。《春秋》僖公十六年，陨石于宋五，传曰陨星也。董仲舒以为从高反下之象。或以为庶人惟星，陨，民困之象也。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十二·天文下",
    "text": "桓帝延熹七年三月癸亥，陨石右扶风一，鄠又陨石二，皆有声如雷。",
    "chapter_url": "https://duguoxue.com/ershisishi/3420.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "貌不恭 淫雨 服妖 鸡祸 青眚 屋自坏 讹言 旱 谣 狼食人",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "《五行传》说及其占应，《汉书·五行志》录之详矣。故泰山太守应劭、给事中董巴、散骑常侍谯周并撰建武以来灾异。今合而论之，以续《前志》云。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "《五行传》曰“田猎不宿，饮食不享，出入不节，夺民农时，及有奸谋，则木不曲直”谓木失其性而为灾也。又曰“貌之不恭，是谓不肃。厥咎狂，厥罚恒雨，厥极恶。时则有服妖，时则有龟孽，时则有鸡祸，时则有下体生上之疴，时则有青眚、青祥，惟金沴木”说云：气之相伤谓之沴。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "建武元年，赤眉贼率樊崇、逢安等共立刘盆子为天子。然崇等视之如小儿，百事自由，初不恤录也。后正旦至，君臣欲共飨，既坐，酒食未下，群臣更起，乱不可整。时，大司农杨音案剑怒曰“小儿戏尚不如此”其后遂破坏，崇、安等皆诛死。唯音为关内侯，以寿终。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "光武崩，山阳王荆哭不哀，作飞书与东海王，劝使作乱。明帝以荆同母弟，太后在，故隐之。后徙王广陵，荆遂坐复谋反自杀也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "章帝时，窦皇后兄宪以皇后甚幸于上，故人人莫不畏宪。宪于是强请夺沁水长公主田，公主畏宪，与之，宪乃贱顾之。后上幸公主田，觉之，问宪，宪又上言借之。上以后故，但谴敕之，不治其罪。后章帝崩，窦太后摄政，宪秉机密，忠直之臣与宪忤者，宪多害之，其后宪兄弟遂皆被诛。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝时，梁冀秉政，兄弟贵盛自恣，好驱驰过度，至于归家，犹驰驱入门，百姓号之曰“梁氏灭门驱驰”。后遂诛灭。和帝永元十年、十三年、十四年、十五年，皆淫雨伤稼。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "安帝元初四年秋，郡国十淫雨伤稼。永宁元年，郡国三十三淫雨伤稼。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "建光元年，京都及郡国二十九淫雨伤稼。是时羌反久未平，百姓屯戍，不解愁苦。延光元年，郡国二十七淫雨伤稼。二年，郡国五连雨伤稼。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "顺帝永建四年，司隶、荆、豫、兖、冀部淫雨伤稼。六年，冀州淫雨伤稼。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝延熹二年夏，霖雨五十馀日。是时，大将军梁冀秉政，谋害上所幸邓贵人母宣，冀又擅杀议郎邴尊。上欲诛冀，惧其持权日久，威势强盛，恐有逆命，害及吏民，密与近臣中常侍单超等图其方略。其年八月，冀卒伏罪诛灭。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝建宁元年夏，霖雨六十馀日。是时，大将军窦武谋变废中官。其年九月，长乐五官史朱瑀等共与中常侍曹节起兵，先诛武，交兵阙下，败走，追斩武兄弟，死者数百人。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "熹平元年夏，霖雨七十馀日。是时，中常侍曹节等，共诬白勃海王悝谋反，其十月诛悝。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "中平六年夏，霖雨八十馀日。是时，灵帝新弃群臣，大行尚在梓宫，大将军何进与佐军校尉袁绍等共谋欲诛废中官。下文陵毕，中常侍张让等共杀进，兵战京都，死者数千。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "更始诸将军过雒阳者数十辈，皆帻而衣妇人衣绣拥{髟屈}。时，智者见之，以为服之不中，身之灾也，乃奔入边郡避之。是服妖也。其后更始遂为赤眉所杀。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝元嘉中，京都妇女作愁眉、啼妆、堕马髻、折要步、龋齿笑。所谓愁眉者，细而曲折。啼妆者，薄拭目下，若啼处。堕马髻者，作一边。折要步者，足不在体下。龋齿笑者，若齿痛，乐不欣欣。始自大将军梁冀家所为，京都歙然，诸夏皆放效。此近服妖也。梁冀二世上将，婚媾王室，大作威福，将危社稷。天诫若曰：兵马将往收捕，妇女忧愁，踧眉啼泣，吏卒掣顿，折其要脊，令髻倾邪，虽强语笑，无复气味也。到延熹二年，举宗诛夷。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "延熹中，梁冀诛后，京都帻颜短耳长，短上长下。时中常侍单超、左悺、徐璜、具瑗、唐衡在帝左右，纵其奸慝。海内愠曰：一将军死，五将军出。家有数侯，子弟列布州郡，宾客杂袭腾翥，上短下长，与梁冀同占。到其八年，桓帝因日蚀之变，乃拜故司徒韩寅为司隶校尉，以次诛鉏，京都正清。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "延熹中，京都长者皆著木屐。妇女始嫁，至作漆画五采为系。此服妖也。到九年，党事始发，传黄门北寺，临时惶惑，不能信天任命，多有逃走不就考者，九族拘系，及所过历，长少妇女皆被桎梏，应木屐之象也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝建宁中，京都长者皆以苇方笥为妆具，下士尽然。时有识者窃言：苇方笥，郡国谳箧也。今珍用之，此天下人皆当有罪谳于理官也。到光和三年癸丑赦令诏书，吏民依党禁锢者赦除之，有不见文，他以类比疑者谳。于是诸有党郡皆谳廷尉，人名悉入方笥中。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝好胡服、胡帐、胡床、胡坐、胡饭、胡空侯、胡笛、胡舞，京都贵戚皆竞为之。此服妖也。其后董卓多拥胡兵，填塞街衢，虏掠宫掖，发掘园陵。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝于宫中西园驾四白驴，躬自操辔，驱驰周旋，以为大乐。于是公卿贵戚转相放效，至乘辎軿以为骑从，互相侵夺，贾与马齐。案《易》曰“时乘六龙以御天”行天者莫若龙，行地者莫若马。《诗》云“四牡骙々，载是常服”“檀车煌煌，四牡彭彭”夫驴乃服重致远，上下山谷，野人之所用耳，何有帝王君子而骖服之乎。迟钝之畜，而今贵之。天意若曰：国且大乱，贤愚倒植，凡执政者皆如驴也。其后董卓陵虐王室，多援边人以充本朝，胡夷异种，跨蹈中国。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "熹平中，省内冠狗带绶，以为笑乐。有一狗突出，走入司徒府门，或见之者，莫不惊怪。京房《易传》曰“君不正，臣欲篡，厥妖狗冠出”后灵帝宠用便嬖子弟，永乐宾客、鸿都群小，传相汲引，公卿牧守，比肩是也。又遣御史于西邸卖官，关内侯顾五百万者，赐与金紫。诣阙上书占令长，随县好丑，丰约有贾。强者贪如豺虎，弱者略不类物，实狗而冠者也。司徒，古之丞相，壹统国政。天戒若曰：宰相多非其人，尸禄素餐，莫能据正持重，阿意曲从。今在位者皆如狗也，故狗走入其门。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝数游戏于西园中，令后宫采女为客舍主人，身为商贾服。行至舍，采女下酒食，因共饮食以为戏乐。此服妖也。其后天下大乱。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "献帝建安中，男子之衣，好为长躬而下甚短，女子好为长裙而上甚短。时益州从事莫嗣以为服妖，是阳无下而阴无上也，天下未欲平也。后还，遂大乱。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝光和元年，南宫侍中寺雌鸡欲化雄，一身毛皆似雄，但头冠尚未变。诏以问议郎蔡邕。邕对曰“貌之不恭，则有鸡祸。宣帝黄龙元年，未央宫雌鸡化为雄，不鸣无距。是岁元帝初即位，立王皇后。至初元元年，丞相史家雌鸡化为雄，冠距鸣将。是岁后父禁为阳平侯，女立为皇后。至哀帝晏驾，后摄政，王莽以后兄子为大司马，由是为乱。臣窃推之：头，元首，人君之象。今鸡一身已变，未至于头，而上知之，是将有其事而不遂成之象也。若应之不精，政无所改，头冠或成，为患兹大”是后张角作乱称黄巾，遂破坏。四方疲于赋役，多叛者。上不改政，遂至天下大乱。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝永兴二年四月丙午，光禄勋吏舍壁下夜有青气，视之，得玉钩、玦各一。钩长七寸二分，玦周五寸四分，身中皆雕镂。此青祥也，玉，金类也。七寸二分，商数也。五寸四分，徵数也。商为臣，徵为事，盖为人臣引决事者不肃，将有祸也。是时梁冀秉政专恣，后四岁，梁氏诛灭也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "延熹五年，太学门无故自坏。襄楷以为太学前疑所居，其门自坏，文德将丧，教化废也。是后天下遂至丧乱。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "永康元年十月壬戌，南宫平城门内屋自坏。金沴木，木动也。其十二月，宫车晏驾。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝光和元年，南宫平城门内屋、武库屋及外东垣屋前后顿坏。蔡邕对曰“平城门，正阳之门，与宫连，郊祀法驾所由从出，门之最尊者也。武库，禁兵所藏。东桓，库之外障。《易传》曰：小人在位，上下咸悖，厥妖城门内崩。《潜潭巴》曰：宫瓦自堕，诸侯强陵主。此皆小人显位乱法之咎也”其后黄巾贼先起东方，库兵大动。皇后同父兄何进为大将军，同母弟苗为车骑将军，兄弟并贵盛，皆统兵在京都。其后进欲诛废中官，为中常侍张让、段珪等所杀，兵战宫中阙下，更相诛灭，天下兵大起。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "三年二月，公府驻驾庑自坏，南北三十馀间。中平一年二月癸亥，广阳城门外上屋自坏也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "献帝初平二年三月，长安宣平城门外屋无故自坏。至三年夏，司徒王允使中郎将吕布杀太师董卓，夷三族。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "兴平元年十月，长安市门无故自坏。至二年春，李傕、郭汜斗长安中，傕追劫天子，移置傕坞，尽烧宫殿、城门、官府、民舍，放兵寇抄公卿以下。冬，天子东还雒阳，傕、汜追上到曹阳，虏掠乘舆辎重，杀光禄勋邓渊、廷尉宣璠、少府田邠等数十人。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "《五行传》曰“好攻战，轻百姓，饰城郭，侵边境，则金不从革”谓金失其性而为灾也。又曰“言之不从，是谓不乂。厥咎僭，厥罚恒阳，厥极忧。时则有诗妖，时则有介虫之孽，时则有犬祸，时则有口舌之疴，时则有白眚、白祥、惟木沴金”介虫，刘歆传以为毛虫。乂，治也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "安帝永初元年十一月，民讹言相惊，司隶、并、冀州民人流移。时，邓太皇专政。妇人以顺为道，故《礼》“夫死从子”之命。今专主事，此不从而僭也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "世祖建武五年夏，旱。《京房传》曰“欲德不用，兹谓张，厥灾荒，其旱阴云不雨，变而赤，因四阴。众出过时，兹谓广，其旱不生。上下皆蔽，兹谓隔，其旱天赤三月，时有雹杀飞禽。上缘求妃，兹谓僭，其旱三月大温亡云。君高台府，兹谓犯，阴侵阳，其旱万物根死，有火灾。庶位逾节，兹谓僭，其旱泽物枯，为火所伤”是时，天下僭逆者未尽诛，军多过时。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "章帝章和二年夏，旱。时，章帝崩后，窦太后兄弟用事奢僭。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "和帝永元六年秋，京都旱。时，雒阳有冤囚，和帝幸雒阳寺，录囚徒，理冤囚，收令下狱抵罪。行未还宫，澍雨降。安帝永初六年夏，旱。七年夏，旱。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "元初元年夏，旱。二年夏，旱。六年夏，旱。顺帝永建三年夏，旱。五年夏，旱。阳嘉二年夏，旱。时，李固对策，以为奢僭所致也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "冲帝永熹元年夏，旱。时，冲帝幼崩，太尉李固劝太后兄梁冀立嗣帝，择年长有德者，天下赖之，则功名不朽。年幼未可知，如后不善，悔无所及。时太后及冀贪立年幼，欲久自传，遂立质帝，八岁。此不用德。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝元嘉元年夏，旱。是时，梁冀秉政，妻、子并受封，宠逾节。延熹元年六月，旱。灵帝熹平五年夏，旱。六年夏，旱。光和五年夏，旱。六年夏，旱。是时，常侍、黄门僭作威福。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "献帝兴平元年秋，长安旱。是时，李傕、郭汜专权纵事。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "更始时，南阳有童谣曰“谐不谐，在赤眉。得不得，在河北”是时，更始在长安，世祖为大司马平定河北。更始大臣并僭专权，故谣妖作也。后更始遂为赤眉所杀，是更始之不谐在赤眉也。世祖自河北兴。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "世祖建武六年，蜀童谣曰“黄牛白腹，五铢当复”是时，公孙述僭号于蜀，时人窃言王莽称黄，述欲继之，故称白。五铢，汉家货，明当复也。述遂诛灭。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "王莽末，天水童谣曰“出吴门，望缇群。见一蹇人，言欲上天。令天可上，地上安得民”时，隗嚣初起兵于天水，后意稍广，欲为天子，遂破灭，嚣少病蹇。吴门，冀郭门名也。缇群，山名也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "顺帝之末，京都童谣曰“直如弦，死道边。曲如钩，反封侯”案顺帝即世，孝质短祚，大将军梁冀贪树疏幼，以为己功，专国号令，以赡其私。太尉李固以为清河王雅性聪明，敦诗悦礼，加又属亲，立长则顺，置善则固。而冀建白太后，策免固，征蠡吾侯，遂即至尊。固是日幽毙于狱，暴尸道路，而太尉胡广封安乐乡侯、司徒赵戒厨亭侯、司空袁汤安国亭侯云。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝之初，天下童谣曰“小麦青青大麦枯，谁当获者妇与姑。丈人何在西击胡，吏买马，君具车，请为诸君鼓咙胡”案元嘉中凉州诸羌一时俱反，南入蜀、汉，东抄三辅，延及并、冀，大为民害。命将出众，每战常负，中国益发甲卒，麦多委弃，但有妇女获刈之也。吏买马，君具车者，言调发重及有秩者也。请为诸君鼓咙胡者，不敢公言，私咽语。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝之初，京都童谣曰“城上乌，尾毕逋，公为吏，子为徒。一徒死，百乘车。车班班，入河间。河间姹女工数钱，以钱为室金为堂。石上慊慊舂黄粱。梁下有悬鼓，我欲击之丞卿怒”案此皆谓为政贪也。城上乌，尾毕逋者，处高利独食，不与下共，谓人主多聚敛也。公为吏，子为徒者，言蛮夷将叛逆，父既为军吏，其子又为卒徒往击之也。一徒死，百乘车者，言前一人往讨胡既死矣，后又遣百乘车往。车班班，入河间者，言上将崩，乘舆班班入河间迎灵帝也。河间姹女工数钱，以钱为室金为堂者，灵帝既立，其母永乐太后好聚金以为堂也。石上慊慊舂黄粱者，言永乐虽积金钱，慊慊常苦不足，使人舂黄粱而食之也。梁下有悬鼓，我欲击之丞卿怒者，言永乐主教灵帝，使卖官受钱，所禄非其人，天下忠笃之士怨望，欲击悬鼓以求见，丞卿主鼓者，亦复谄顺，怒而止我也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝之初，京都童谣曰“游平卖印自有平，不辟豪贤及大姓”案到延熹之末，邓皇后以谴自杀，乃以窦贵人代之，其父名武字游平，拜城门校尉。及太后摄政，为大将军，与太傅陈蕃合心戮力，惟德是建，印绶所加，咸得其人，豪贤大姓，皆绝望矣。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝之末，京都童谣曰“茅田一顷中有井，四方纤纤不可整。嚼复嚼，今年尚可后年铙”案《易》曰“拔茅茹以其汇，征吉”茅喻群贤也。井者，法也。于时中常侍管霸、苏康憎疾海内英哲，与长乐少府刘嚣、太常许咏、尚书柳分、寻穆、史佟、司隶唐珍等，代作唇齿。河内牢川诣阙上书“汝、颍、南阳，上采虚誉，专作威福。甘陵有南北二部，三辅尤甚”由是传考黄门北寺，始见废阁。茅田一顷者，言群贤众多也。中有井者，言虽厄穷，不失其法度也。四方纤纤不可整者，言奸慝大炽，不可整理。嚼复嚼者，京都饮酒相强之辞也。言食肉者鄙，不恤王政，徒耽宴饮歌呼而已也。今年尚可者，言但禁锢也。后年铙者，陈、窦被诛，天下大坏。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "桓帝之末，京都童谣曰“白盖小车何延延。河间来合谐，河间来合谐”案解犊亭属饶阳河间县也。居无几何而桓帝崩，使者与解犊侯皆白盖车从河间来。延延，众貌也。是时御史刘儵建议立灵帝，以儵为侍中，中常侍侯览畏其亲近，必当间己，白拜儵泰山太守，因令司隶迫促杀之。朝廷少长，思其功效，乃拔用其弟郃，致位司徒，此为合谐也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝之末，京都童谣曰“侯非侯，王非王，千乘万骑上北芒”案到中平六年，史侯登蹑至尊，献帝未有爵号，为中常侍段珪等数十人所执，公卿百官皆随其后，到河上，乃得来还。此为非侯非王上北芒者也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝中平中，京都歌曰“承乐世董逃，游四郭董逃，蒙天恩董逃，带金紫董逃，行谢恩董逃，整车骑董逃，垂欲发董逃，与中辞董逃，出西门董逃，瞻宫殿董逃，望京城董逃，日夜绝董逃，心摧伤董逃”案“董”谓董卓也，言虽跋扈，纵其残暴，终归逃窜，至于灭族也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "献帝践祚之初，京都童谣曰“千里草，何青青。十日卜，不得生”案千里草为董，十日卜为卓。凡别字之体，皆从上起，左右离合，无有从下发端者也。今二字如此者，天意若曰：卓自下摩上，以臣陵君也。青青者，暴盛之貌也。不得生者，亦旋破亡。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "建安初，荆州童谣曰“八九年间始欲衰，至十三年无孑遗”言自中兴以来，荆州无破乱，及刘表为牧，民又丰乐，至此逮八九年。当始衰者，谓刘表妻当死，诸将并零落也。十三年无孑遗者，言十三年表又当死，民当移诣冀州也。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "顺帝阳嘉元年十月中，望都蒲阴狼杀童儿九十七人。时，李固对策，引京房《易传》曰“君将无道，害将及人，去之深山以全身，厥妖狼食人”。陛下觉寤，比求隐滞，故狼灾息。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十三·五行一",
    "text": "灵帝建宁中，群狼数十头入晋阳南城门啮人。",
    "chapter_url": "https://duguoxue.com/ershisishi/3421.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "灾火 草妖 羽虫孽 羊祸",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "《五行传》曰“弃法律，逐功臣，杀太子，以妾为妻，则火不炎上”谓火失其性而为灾也。又曰“视之不明，是谓不悊。厥咎舒，厥罚常燠，厥极疾，时则有草妖，时则有蠃虫之孽，时则有羊祸，时则有赤眚、赤祥，惟水沴火”蠃虫，刘歆传以为羽虫。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "建武中，渔阳太守彭宠被征。书至，明日潞县火，灾起城中，飞出城外，燔千馀家，杀人。京房《易传》曰“上不俭，下不节，盛火数起，燔宫室”儒说火以明为德而主礼。时宠与幽州牧朱浮有隙，疑浮见浸谮，故意狐疑，其妻劝无应征，遂反叛攻浮，卒诛灭。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "和帝永元八年十二月丁巳，南宫宣室殿火。是时和帝幸北宫，窦太后在南宫。明年，窦太后崩。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "十三年八月己亥，北宫盛馔门阁火。是时和帝幸邓贵人，阴后宠衰怨恨，上有欲废之意。明年，会得阴后挟伪道事，遂废，迁于桐宫，以忧死，立邓贵人为皇后。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "十五年六月辛酉，汉中城固南城门灾。此孝和皇帝将绝世之象也。其后二年，宫车晏驾，殇帝及平原王皆早夭折，和帝世绝。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "安帝永初二年四月甲寅，汉阳阿阳城中失火，烧杀三千五百七十人。先是和帝崩，有皇子二人，皇子胜长，邓皇后贪殇帝少，欲自养长立之。延平元年，殇帝崩。胜有厥疾不笃，群臣咸欲立之，太后以前既不立胜，遂更立清河王子，是为安帝。司空周章等心不厌服，谋欲诛邓氏，废太后、安帝，而更立胜。元年十一月，事觉，章等被诛。其后凉州叛羌为害大甚，凉州诸郡寄治冯翊、扶风界。及太后崩，邓氏被诛。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "四年三月戊子，杜陵园火。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "元初四年二月壬戌，武库火。是时，羌叛，大为寇害，发天下兵以攻御之，积十馀年未已，天下厌苦兵役。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "延光元年八月戊子，阳陵园寝殿火。凡灾发于先陵，此太子将废之象也。若曰：不当废太子以自剪，则火不当害先陵之寝也。明年，上以谗言废皇太子为济阴王。后二年，宫车宴驾。中黄门孙程等十九人起兵殿省，诛贼臣，立济阴王。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "四年秋七月乙丑，渔阳城门楼灾。顺帝永建三年七月丁酉，茂陵园寝灾。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "阳嘉元年，恭陵庑灾，及东西莫府火。太尉李固以为奢僭所致。陵之初造，祸及枯骨，规广治之尤饰。又上欲更造宫室，益台观，故火起莫府。烧材木。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "永和元年十月丁未，承福殿火。先是爵号阿母宋娥为山阳君。后父梁商本国侯，又多益商封。商长子冀当继商爵，以商生在，复更封冀为襄邑侯。追号后母为开封君。皆过差非礼。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "汉安元年三月甲午，雒阳刘汉等百九十七家为火所烧，后四年，宫车比三晏驾，建和元年君位乃定。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "桓帝建和二年五月癸丑，北宫掖庭中德阳殿火，及左掖门。先是梁太后兄冀挟奸枉，以故太尉李固、杜乔正直，恐害其事，令人诬奏固、乔而诛灭之。是后梁太后崩，而梁氏诛灭。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "延熹四年正月辛酉，南宫嘉德殿火。戊子，丙署火。二月壬辰，武库火。五月丁卯，原陵长寿门火。先是，亳后因贱人得幸，号贵人。为后。上以后母宣为长安君，封其兄弟，爱宠隆崇，又多封无功者。去年春，白马令李云坐直谏死。至此彗除心、尾，火连作。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "五年正月壬午，南宫丙署火。四月乙丑，恭北陵东阙火。戊辰，虎贲掖门火。五月，康陵园寝火。甲申，中藏府承禄署火。七月己未，南宫承善闼内火。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "六年四月辛亥，康陵东署火。七月甲申，平陵园寝火。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "八年二月己酉，南宫嘉德署、黄龙、千秋万岁殿皆火。四月甲寅，安陵园寝火。闰月，南宫长秋、和欢殿后钩盾、掖庭朔平署各火。十一月壬子，德阳前殿西阁及黄门北寺火，杀人。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "九年三月癸巳，京都夜有火光转行，民相惊噪。灵帝熹平四年五月，延陵园灾。光和四年闰月辛酉，北宫东掖庭永巷署灾。五年五月庚申，德阳前殿西北入门内永乐太后宫署火。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "中平二年二月己酉，南宫云台灾。庚戌，乐成门灾，延及北阙，度道西烧嘉德、和欢殿。案云台之灾自上起，榱题数百，同时并然，若就县华镫，其日烧尽，延及白虎、威兴门、尚书、符节、兰台。夫云台者，乃周家之所造也，图书、术籍、珍玩、宝怪皆所藏在也。京房《易传》曰“君不思道，厥妖火烧宫”是时，黄巾作慝，变乱天常，七州二十八郡同时俱发，命将出众，虽颇有所禽，然宛、广宗、曲阳尚未破坏，役起负海，杼柚空悬，百姓死伤已过半矣。而灵帝曾不克己复礼，虐侈滋甚，尺一雨布，驺骑电激，官非其人，政以贿成，内嬖鸿都，并受封爵。京都为之语曰“今兹诸侯岁也”天戒若曰：放贤赏淫，何以旧典为。故焚其台门秘府也。其后三年，灵帝暴崩，续以董卓之乱，火三日不绝，京都为丘墟矣。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "献帝初平元年八月，霸桥灾。其后三年，董卓见杀。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "庶征之恒燠，《汉书》以冬温应之。中兴以来，亦有冬温，而记不录云。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "安帝元初三年，有瓜异本共生，八瓜同蒂，时以为嘉瓜。或以为瓜者外延，离本而实，女子外属之象也。是时，阎皇后初立，后阎后与外亲耿宝等共谮太子，废为济阴王，更外迎济北王子犊立之，草妖也。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "桓帝延熹九年，雒阳城局竹柏叶有伤者。占曰“天子凶”",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "灵帝熹平三年，右校别作中有两樗树，皆高四尺所，其一株宿夕暴长，长丈馀，大一围，作胡人状，头目鬓须发备具。京房《易传》曰“王德衰，下人将起，则有木生人状”",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "五年十月壬午，御所居殿后槐树，皆六七围，自拔，倒竖，根在上。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "中平元年夏，东郡，陈留济阳、长桓，济阴冤句、离狐县界，有草生，其茎靡累肿大，如手指，状似鸠雀龙蛇鸟兽之形，五色各如其状，毛羽头目足翅皆具。近草妖也。是岁，黄巾贼始起。皇后兄何进，异父兄朱苗，皆为将军，领兵。后苗封济阴侯，进、苗遂秉威权，特国柄，汉遂微弱，自此始焉。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "中平中，长安城西北六七里空树中，有人面生鬓。献帝兴平元年九月，桑复生椹，可食。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "安帝延光三年二月戊子，有五色大鸟集济南台，十月，又集新丰，时以为凤皇。或以为凤皇阳明之应，故非明主，则隐不见。凡五色大鸟似凤者，多羽虫之孽。是时，安帝信中常侍樊丰、江京、阿母王圣及外属耿宝等谗言，免太尉杨震，废太子为济阴王，不悊之异也。章帝末，号凤皇百四十九见。时，直臣何敞以为羽孽，似凤，翱翔殿屋，不察也。记者以为其后章帝崩，以为验。案宣帝、明帝时，五色鸟群翔殿屋，贾逵以为胡降征也。帝多善政，虽有过，不及至衰缺，末年胡降二十万口，是其验也。帝之时，羌胡外叛，谗慝内兴，羽孽之时也。《乐叶图征》说五凤皆五色，为瑞者一，为孽者四。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "桓帝元嘉元年十一月，五色大鸟见济阴己氏。时以为凤皇。此时政治衰缺，梁冀秉政阿枉，上幸毫后，皆羽孽时也。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "灵帝光和四年秋，五色大鸟见于新城，众鸟随之，时以为凤皇。时，灵帝不恤政事，常侍、黄门专权，羽孽之时也。众鸟之性，见非常班驳，好聚观之，至于小爵希见枭者，虣见犹聚。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "中平三年八月中，怀陵上有万馀爵，先极悲鸣，已因乱斗相杀，皆断头，悬著树枝枳棘。到六年，灵帝崩，大将军何进以内宠外嬖，积恶日久，欲悉纠黜，以隆更始冗政，而太后持疑，事久不决。进从中出，于省内见杀，因是有司荡涤虔刘，后禄而尊厚者无馀矣。夫陵者，高大之象也。天戒若曰：诸怀爵禄而尊厚者，还自相害至灭亡也。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十四·五行二",
    "text": "桓帝建和三年秋七月，北地廉雨肉似羊肋，或大如手。近赤祥也。是时梁太后摄政，兄梁冀专权，枉诛汉良臣故太尉李固、杜乔，天下冤之。其后梁氏诛灭。",
    "chapter_url": "https://duguoxue.com/ershisishi/3422.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "大水 水变色 大寒 雹 冬雷 山鸣 鱼孽 蝗",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "《五行传》曰“简宗庙，不祷祠，废祭祀，逆天时，则水不润下”谓水失其性而为灾也。又曰“听之不聪，是谓不谋。厥咎急，厥罚恒寒，厥极贫。时则有鼓妖，时则有鱼孽，时则有豕祸，时则有耳疴，时则有黑眚、黑祥，惟火沴水”鱼孽，刘歆传以为介虫之孽，谓蝗属也。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "和帝永元元年七月，郡国九大水，伤稼。京房《易传》曰“颛事有知，诛罚绝理，厥灾水。其水也，雨杀人，陨霜，大风，天黄。饑而不损，兹谓泰，厥水水杀人。辟遏有德，兹谓狂，厥水水流杀人，已水则地生虫。归狱不解，兹谓追非，厥水寒杀人。追诛不解，兹谓不理，厥水五谷不收。大败不解，兹谓皆阴，厥水流入国邑，陨霜杀谷”是时，和帝幼，窦太后摄政，其兄窦宪干事，及宪诸弟皆贵显，并作威虣虐，尝所怨恨，辄任客杀之。其后窦氏诛灭。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "十二年六月，颍川大水，伤稼。是时，和帝幸邓贵人，阴有欲废阴后之意，阴后亦怀恚怨。一曰，先是恭怀皇后葬礼有阙，窦太后崩后，乃改殡梁后，葬西陵，征舅三人皆为列侯，位特进，赏赐累千金。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "殇帝延平元年五月，郡国三十七大水，伤稼。董仲舒曰“水者，阴气盛也”是时，帝在襁抱，邓太后专政。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "安帝永初元年冬十月辛酉，河南新城山水虣出，突坏民田，坏处泉水出，深三丈。是时司空周章等以邓太后不立皇太子胜而立清河王子，故谋欲废置。十一月，事觉，章等被诛。是年郡国四十一水出，漂没民人。《谶》曰“水者，纯阴之精也。阴气盛洋溢者，小人专制擅权，妒疾贤者，依公结私，侵乘君子，小人席胜，失怀得志，故涌水为灾”",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "二年，大水。三年，大水。四年，大水。五年，大水。六年，河东池水变色，皆赤如血。是时，邓太后犹专政。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "延光三年，大水，流杀民人，伤苗稼。是时安帝信江京、樊丰及阿母王圣等谗言，免太尉杨震，废皇太子。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "质帝本初元年五月，海水溢乐安、北海，溺杀人、物。是时帝幼，梁太后专政。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "桓帝建和二年七月，京师大水。去年冬，梁冀枉杀故太尉李固、杜乔。三年八月，京都大水。是时，梁太后犹专政。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "永兴元年秋，河水溢，漂害人、物。二年六月，彭城泗水增长，逆流。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "永寿元年六月，雒水溢至津阳城门，漂流人、物。是时梁皇后兄冀秉政，疾害忠直，威权震主。后遂诛灭。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "延熹八年四月，济北河水清。九年四月，济阴、东郡、济北、平原河水清。襄楷上言“河者诸侯之象，清者阳明之征，岂独诸侯有规京都计邪”其明年，宫车晏驾，征解犊亭侯为汉嗣，即尊位，是为孝灵皇帝。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "永康元年八月，六州大水，勃海海溢，没杀人。是时，桓帝奢侈淫祀，其十一月崩，无嗣。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "灵帝建宁四年二月，河水清。五月，山水大出，漂坏庐舍五百馀家。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "熹平二年六月，东莱、北海海水溢出，漂没人物。三年秋，雒水出。四年夏，郡国三水，伤害秋稼。光和六年秋，金城河溢，水出二十馀里。中平五年，郡国六水大出。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "献帝建安二年九月，汉水流，害民人。是时，天下大乱。十八年六月，大水。二十四年八月，汉水溢流，害民人。庶征之恒寒。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "灵帝光和六年冬，大寒，北海、东莱、琅邪井中冰厚尺馀。献帝初平四年六月，寒风如冬时。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "和帝永元五年六月，郡国三雨雹，大如鸡子。是时和帝用酷吏周纡为司隶校尉，刑诛深刻。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "安帝永初元年，雨雹。二年，雨雹，大如鸡子。三年，雨雹，大如雁子，伤稼。刘向以为雹，阴胁阳也。是时邓太后以阴专阳政。元初四年六月戊辰，郡国三雨雹，大如杅杯及鸡子，杀六畜。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "延光元年四月，郡国二十一雨雹，大如鸡子，伤稼。是时安帝信谗，无辜死者多。三年，雨雹，大如鸡子。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "桓帝延熹四年五月己卯，京都雨雹，大如鸡子。是时，桓帝诛杀过差，又宠小人。七年五月己丑，京都雨雹。是时，皇后邓氏僭侈，骄恣专幸。明年废，以忧死，其家皆诛。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "灵帝建宁二年四月，雨雹。四年五月，河东雨雹。光和四年六月，雨雹，大如鸡子。是时，常侍、黄门用权。中平二年四月庚戌，雨雹，伤稼。献帝初平四年六月，右扶风雹如斗。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "和帝元兴元年冬十一月壬午，郡国四冬雷。是时皇子数不遂，皆隐之民间。是岁，宫车晏驾，殇帝生百馀日，立以为君。帝兄有疾，封为平原王，卒，皆夭无嗣。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "殇帝延平元年九月乙亥，陈留雷，有石陨地四。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "安帝永初六年十月丙戌，郡六冬雷。七年十月戊子，郡国三冬雷。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "元初元年十月癸巳，郡国三冬雷。三年十月辛亥，汝南、乐浪冬雷。四年十月辛酉，郡国五冬雷。六年十月丙子，郡国五冬雷。永宁元年十月，郡国七冬雷。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "建光元年十月，郡国七冬雷。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "延光四年，郡国十九冬雷。是时，太后摄政，上无所与。太后既崩，阿母王圣及皇后兄阎显兄弟更秉威权，上遂不亲万机，从容宽仁任臣下。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "桓帝建和三年六月乙卯，雷震宪陵寝屋。先是梁太后听兄冀枉杀李固、杜乔。灵帝熹平六年冬十月，东莱冬雷。中平四年十二月晦，雨水，大雷电。雹。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "献帝初平三年五月丙申，无云而雷。四年五月癸酉，无云而雷。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "建安七八年中，长沙醴陵县有大山，常大鸣如牛呴声，积数年。后豫章贼攻没醴陵县，杀略吏民。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "灵帝熹平二年，东莱海出大鱼二枚，长八九丈，高二丈馀。明年，中山王畅、任城王博并薨。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "和帝永元四年，蝗。八年五月，河内、陈留蝗。九月，京都蝗。九年，蝗从夏至秋。先是，西羌数反，遣将军将北军五校征之。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "安帝永初四年夏，蝗。是时，西羌寇乱，军众征距，连十馀年。五年夏，九州蝗。六年三月，去蝗处复蝗子生。七年夏，蝗。元初元年夏，郡国五蝗。二年夏，郡国二十蝗。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "延光元年六月，郡国蝗。顺帝永建五年，郡国十二蝗。是时，鲜卑寇朔方，用众征之。永和元年秋七月。偃师蝗。去年冬，乌桓寇沙南，用众征之。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "桓帝永兴元年七月，郡国三十二蝗。是时，梁冀秉政无谋宪，苟贪权作虐。二年六月，京都蝗。永寿三年六月，京都蝗。延熹元年五月，京都蝗。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "灵帝熹平六年夏，七州蝗。先是，鲜卑前后三十馀犯塞。是岁，护乌桓校尉夏育、破鲜卑中郎将田晏、使匈奴中郎将臧旻将南单于以下，三道并出讨鲜卑。大司农经用不足，殷敛郡国，以给军粮。三将无功，还者少半。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "光和元年诏策问曰“连年蝗虫至冬踊，其咎焉在”蔡邕对曰“臣闻《易传》曰：大作不时，天降灾，厥咎蝗虫来。《河图秘征篇》曰：帝贪则政暴而吏酷，酷则诛深必杀，主蝗虫。蝗虫，贪苛之所致也”是时，百官迁徙，皆私上礼西园以为府。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "献帝兴平元年夏，大蝗。是时，天下大乱。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十五·五行三",
    "text": "建安二年五月，蝗。",
    "chapter_url": "https://duguoxue.com/ershisishi/3423.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "地震 山崩 地陷 大风拔树 螟 牛疫",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "《五行传》曰“治宫室，饰台榭，内淫乱，犯亲戚，侮父兄，则稼穑不成”谓土失其性而为灾也。又曰“思心不容，是谓不圣。厥咎霿，厥罚恒风，厥极凶短折。时则有脂夜之妖，时则有华孽，时则有牛祸，时则有心腹之疴，时则有黄眚、黄祥，惟金、水、木、火沴土”华孽，刘歆传为蠃虫之孽，谓螟属也。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "世祖建武二十二年九月，郡国四十二地震，南阳尤甚，地裂压杀人。其后武谿蛮夷反，为寇害，至南郡，发荆州诸郡兵，遣武威将军刘尚击之，为夷所围，复发兵赴之，尚遂为所没。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "章帝建初元年三月甲寅，山阳、东平地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "和帝永元四年六月丙辰，郡国十三地震。《春秋汉含孳》曰“女主盛，臣制命，则地动坼，畔震起，山崩沦”是时，窦太后摄政，兄窦宪专权，将以是受祸也。后五日，诏收宪印绶，兄弟就国，逼迫皆自杀。五年二月戊午，陇西地震。懦说民安土者也，将大动，行大震。九月，匈奴单于於除鞬叛，遣使发边郡兵讨之。七年九月癸卯，京都地震。儒说奄官无阳施，犹妇人也。是时和帝与中常侍郑众谋夺窦氏权，德之，因任用之，及幸常侍蔡伦，二人始并用权。九年三月庚辰，陇西地震。闰月，塞外羌犯塞，杀略吏民，使征西将军刘尚击之。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "安帝永初元年，郡国十八地震。李固曰“地者阴也，法当安静。今乃越阴之职，专阳之政，故应以震动”是时，邓太后摄政专事，讫建光中，太后崩，安帝乃得制政，于是阴类并胜，西羌乱夏，连十馀年。二年，郡国十二地震。三年十二月辛酉，郡国九地震。四年三月癸巳，郡国四地震。五年正月丙戌，郡国十地震。七年正月壬寅，二月丙午，郡国十八地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "元初元年，郡国十五地震。二年十一月庚申，郡国十地震。三年二月，郡国十地震。十一月癸卯，郡国九地震。四年，郡国十三地震。五年，郡国十四地震。六年二月乙巳，京都、郡国四十二地震，或地坼裂，涌水，坏败城郭、民室屋，压杀人。冬，郡国八地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "永宁元年，郡国二十三地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "建光元年九月己丑，郡国三十五地震，或地坼裂，坏城郭室屋，压杀人。是时，安帝不能明察，信宫人及阿母圣等谗言，破坏邓太后家，于是专听信圣及宦者，中常侍江京、樊丰等皆得用权。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "延光元年七月癸卯，京都、郡国十三地震。九月戊申，郡国二十七地震。二年，京都、郡国三十二地震。三年，京都、郡国二十三地震。是时，以谗免太尉杨震，废太子。四年十一月丁巳，京都、郡国十六地震。时安帝既崩，阎太后摄政，兄弟阎显等并用事，遂斥安帝子。更征诸国王子，未至，中黄门遂诛显兄弟。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "顺帝永建三年正月丙子，京都、汉阳地震。汉阳屋坏杀人，地坼涌水出。是时，顺帝阿母宋娥及中常侍张昉等用权。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "阳嘉二年四月己亥，京都地震，是时，爵号宋娥为山阳君。四年十二月甲寅。京都地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "永和二年四月丙申，京都地震。是时宋娥构奸诬罔，五月事觉，收印绶，归田里。十一月丁卯，京都地震。是时，太尉王龚以中常侍张昉等专弄国权，欲奏诛之，时龚宗亲有以杨震行事谏之止云。三年二月乙亥，京都、金城、陇西地震裂，城郭、室屋多坏，压杀人。闰月己酉，京都地震。十月，西羌二千馀骑入金城塞，为凉州害。四年三月乙亥，京都地震。五年二月戍申，京都地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "建康元年正月，凉州部郡六地震。从去年九月以来至四月，凡百八十地震，山谷坼裂，坏败城寺，伤害人、物。三月，护羌校尉赵冲为叛胡所杀。九月丙午，京都地震。是时，顺帝崩，梁太后摄政，欲为顺帝作陵，制度奢广，多坏吏民冢。尚书栾巴谏事，太后怒。癸卯，诏书收巴下狱，欲杀之。丙午，地震，于是太后乃出巴，免为庶人。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "桓帝建和元年四月庚寅，京都地震。九月丁卯，京都地震。是时，梁太后摄政，兄冀持权。至和平元年，太后崩，然冀犹秉政专事，至延熹二年，乃诛灭。三年九月己卯，地震，庚寅又震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "元嘉元年十一月辛巳，京都地震。二年正月丙辰，京都地震。十月乙亥，京都地震。永兴二年二月癸卯，京都地震。永寿二年十二月，京都地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "延熹四年，京都、右扶风、凉州地震。五年五月乙亥，京都地震。是时，桓帝与中常侍单超等谋诛除梁冀，听之，并使用事专权。又邓皇后本小人，性行无恒，苟有颜色，立以为后，后卒坐执左道废，以忧死。八年九月丁未，京都地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "灵帝建宁四年二月癸卯，地震。是时，中常侍曹节、王甫等皆专权。熹平二年六月，地震。六年十月辛丑，地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "光和元年二月辛未，地震。四月丙辰，地震。灵帝时宦者专恣。二年三月，京兆地震。三年自秋至明年春，酒泉表氏地八十馀动，涌水出，城中官寺民舍皆顿。县易处，更筑城郭。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "献帝初平二年六月丙戌，地震。兴平元年六月丁丑，地震。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "和帝永元元年七月，会稽南山崩。会稽，南方大名山也。京房《易传》曰“山崩，阴乘阳，弱胜强也”刘尚以为山阳，君也。水阴，民也。君道崩坏，百姓失所也。刘歆以为崩犹弛也。是时，窦太后摄政，兄窦宪专权。七年七月，赵国易阳地裂。京房《易传》曰“地裂者，臣下分离，不肯相从也”是时，南单于众乖离，汉军追讨。十二年夏，闰四月戊辰，南郡秭归山高四百丈崩，填溪，杀百馀人。明年冬，巫蛮夷反，遣使募荆州吏民万馀人击之。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "元兴元年五月癸酉，右扶风雍地裂。是后西羌大寇凉州。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "殇帝延平元年五月壬辰，河东垣山崩。是时，邓太后专政。秋八月，殇帝崩。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "安帝永初元年六月丁巳，河东杨地陷。东西百四十步，南北百二十步，深三丈五尺。六年六月壬辰，豫章员谿原山崩，各六十三所。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "元初元年三月己卯，日南地坼，长百八十二里。其后三年正月，苍梧、郁林、合浦盗贼群起，劫掠吏民。二年六月，河南雒阳新城地裂。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "延光二年七月，丹阳山崩四十七所。三年六月庚午，巴都阆中山崩。四年十月丙午，蜀郡越巂山崩，杀四百馀人。丙午，天子会日也。是时，阎太后摄政。其十一月，中黄门孙程等杀江京，立顺帝，诛阎后兄弟，明年，阎后崩。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "顺帝阳嘉二年六月丁丑，雒阳宣德亭地坼，长八十五丈，近郊地。时，李固时策，以为“阴类专恣，将有分离之象，所以附郊城者，是上帝示象以诫陛下也”是时宋娥及中常侍各用权分争，后中常侍张逵、蘧政与大将军梁商争权，为商作飞语，欲陷之。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "桓帝建和元年四月，郡国六地裂，水涌出，井溢，坏寺屋，杀人。时，梁太后摄政，兄冀枉杀李固、杜乔。三年，郡国五山崩。和平元年七月，广汉梓潼山崩。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "永兴二年六月，东海朐山崩。冬十二月，泰山、琅邪盗贼群起。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "永寿三年七月，河东地裂。时，梁皇后兄冀秉政，桓帝欲自由，内患之。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "延熹元年七月乙巳，左冯翊云阳地裂。三年五月甲戌，汉中山崩。是时上宠恣中常侍单超等。四年六月庚子，泰山、博尤来山判解。八年六月丙辰，缑氏地裂。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "永康元年五月丙午，雒阳高平永寿亭、上党泫氏地各裂。是时，朝臣患中常侍王甫等专恣。冬，桓帝崩。明年，窦氏等欲诛常侍、黄山，不果，更为所诛。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "灵帝建宁四年五月，河东地裂十二处，裂合长十里百七十步，广者三十馀步，深不见底。和帝永元五年五月戊寅，南阳大风，拔树木。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "安帝永初元年，大风拔树。是时，邓太后摄政，以清河王子年少，号精耳，故立之，是为安帝。不立皇太子胜，以为安帝贤，必当德邓氏也。后安帝亲谗，废免邓氏，令郡具迫切，死者八九人，家至破坏。此为[D151]霿也。是后西羌亦大乱凉州十有馀年。二年六月，京都及郡国四十大风拔树。三年五月癸酉，京都大风，拔南郊道梓树九十六枚。七年八月丙寅，京都大风拔树。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "元初二年二月癸亥，京都大风拔树。六年夏四月，沛国、勃海大风，拔树三万馀枚。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "延光二年三月丙申，河东、颍川大风拔树。六月壬午，郡国十一大风拔树。是时，安帝亲谗，曲直不分。三年，京都及郡国三十六大风拔树。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "灵帝建宁二年四月癸巳，京都大风雨雹，拔郊道树十围已上百馀枚。其后晨迎气黄郊，道于雒水西桥，逢暴风雨，道卤簿车或发盖，百官沾濡，还，不至郊。使有司行礼。迎气西郊，亦壹如此。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "中平五年六月丙寅，大风拔树。献帝初平四年六月，右扶风大风，发屋拔木。中兴以来，脂夜之妖无录者。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "章帝七八年间，郡县大螟伤稼，语在《鲁恭传》，而纪不录也。是时，章帝用窦皇后谗，害宋、梁二贵人，废皇太子。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "灵帝熹平四年六月，弘农，三辅螟虫为害。是时，灵帝用中常侍曹节等谗言，禁锢海内清英之士，谓之党人。中平二年七月，三辅螟虫为害。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "明帝永平十八年，牛疫死。是岁，遣窦固等征西域，置都护、戊己校尉。固等适还而西域叛，杀都护陈睦、戊己校尉关宠。于是大怒，欲复发兴讨，会秋明帝崩，是思心不容也。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十六·五行四",
    "text": "章帝建初四年冬，京都牛大疫。是时，窦皇后以宋贵人子为太子，宠幸，令人求伺贵人过隙，以谗毁之。章帝不知窦太后不善，厥咎霿也。或曰，是年六月马太后崩，土功非时兴故也。",
    "chapter_url": "https://duguoxue.com/ershisishi/3424.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "射妖 龙蛇孽 马祸 人疴 人化 死复生 疫 投蜺",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "《五行传》曰“皇之不极，是谓不建。厥咎眊，厥罚恒阴，厥极弱，时则有射妖，时则有龙蛇之孽，时则有马祸，时则有下人伐上之疴，则时有日月乱行，星辰逆行”皇，君也。极，中也。眊，不明也。说云“此沴天也。不言沴天者，至尊之辞也。《春秋》“王师败绩”，以自败为文。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "恒阴，中兴以来无录者。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "灵帝光和中，雒阳男子夜龙以弓箭射北阙，吏收考问，辞“居贫负责，无所聊生，因买弓箭以射”。近射妖也。其后车骑将军何苗，与兄大将军进部兵还相猜疑，对相攻击，战于阙下。苗死兵败，杀数千人，雒阳宫室内人烧尽。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "安帝延光三年，济南言黄龙见历城，琅邪言黄龙见诸。是时安帝听谗，免太尉杨震，震自杀。又帝独有一子，以为太子，信谗废之。是皇不中，故有龙孽，是时多用佞媚，故以为瑞应。明年正月，东郡又言黄龙二见濮阳。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "桓帝延熹七年六月壬子，河内野王山上有龙死，长可数十丈。襄楷以为夫龙者为帝王瑞，《易》论大人。天凤中，黄山宫有死龙，汉兵诛莽而世祖复兴，此易代之征也。至建安二十五年，魏文帝代汉。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "永康元年八月，巴郡言黄龙见。时，吏傅坚以郡欲上言，内白事以为走卒戏语，不可。太守不听，尝见坚语云“时，民以天热，欲就池浴，见池水浊，因戏相恐，此中有黄龙，语遂行人间。闻郡欲以为美，故言”时，史以书帝纪。桓帝时政治衰缺，而在所多言瑞应，皆此类也。又先儒言：瑞兴非时，则为妖孽。而民讹言生龙语，皆龙薛也。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "熹平元年四月甲午，青蛇见御坐上。是时，灵帝委任宦者，王室微弱。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "更始二年二月，发雒阳，欲入长安，司直李松奉引，车奔，触北宫铁柱门，三马皆死。马祸也。时，更始失道，将亡。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "桓帝延熹五年四月，惊马与逸象突人宫殿。近马祸也。是时，桓帝政衰缺。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "灵帝光和元年，司徒长史冯巡马生人。京房《易传》曰“上亡天子，诸侯相伐，厥妖马生人”后冯巡迁甘陵相，黄巾初起，为所残杀，而国家亦四面受敌。其后关东州郡各举义兵，卒相攻伐，天子西移，王政隔塞。其占与京房同。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "光和中，雒阳水西桥民马逸走，遂啮杀人。是时，公卿大臣及左右数有被诛者。安帝永初元年十一月戊子，民转相惊走，弃什物，去庐舍。灵帝建宁三年春，河内妇食夫，河南夫食妇。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "熹平二年六月，雒阳民讹言虎贲寺东壁中有黄人，形容须眉良是，观者数万，省内悉出，道路断绝。到中平元年二月，张角兄弟起兵冀州，自号黄天。三十六万，四面出和，将帅星布，吏士外属，因其疲餧，牵而胜之。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "光和元年五月壬午，何人白衣欲入德阳门，辞“我梁伯夏，教我上殿为天子”。中黄门桓贤等呼门吏仆射，欲收缚何人。吏未到，须臾还走，求索不得，不知姓名。时，蔡邕以成帝时男子王褒绛衣入宫，上前殿非常室，曰“天帝令我居此”，后王莽篡位。今此与成帝时相似而有异，被服不同，又未入云龙门而觉，称梁伯夏，皆轻于言。以往况今，将有狂狡之人，欲为王氏之谋，其事不成。其后张角称黄天作乱，竟破坏。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "二年，雒阳上西门外女子生儿，两头，异肩共胸，俱前向，以为不祥，堕地弃之。自此之后，朝廷霿乱，政在私门，上下无别，二头之象。后董卓戮太后，被以不孝之名，放废天子，后复害之。汉元以来，祸莫逾此。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "四年，魏郡男子张博送铁卢诣太官，博上书室殿山居屋后宫禁，落屋欢呼。上收缚考问，辞“忽不自觉知”",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "中平元年六月壬申，雒阳男子刘仓居上西门外，妻生男，两头共身。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "灵帝时，江夏黄氏之母，浴而化为鼋，入于深渊，其后时出见。初浴簪一银钗，及见，犹在其首。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "献帝初平中，长沙有人姓桓氏，死，棺敛月馀，其母闻棺中声，发之，遂生。占曰“至阴为阳，下人为上”其后曹公由庶士起。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "建安四年二月，武陵充县女子李娥，年六十馀，物故，以其家杉木槥敛，瘗于城外数里上。已十四日，有行闻其冢中有声，便语其家。家往视闻声，便发出，遂活。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "七年，越巂有男化为女子。时，周群上言，哀帝时亦有此异，将有易代之事。至二十五年，献帝封于山阳。建安中，女子生男，两头共身。安帝元初六年夏四月，会稽大疫。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "延光四年冬，京都大疫。桓帝元嘉元年正月，京都大疫。二月，九江、庐江大疫。延熹四年正月，大疫。灵帝建宁四年三月，大疫。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "熹平二年正月，大疫。光和二年春，大疫。五年二月，大疫。中平二年正月，大疫。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "献帝建安二十二年，大疫。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十七·五行五",
    "text": "灵帝光和元年六月丁丑，有黑气堕北宫温明殿东庭中，黑如车盖，起奋讯，身五色，有头，体长十馀丈，形貌似龙。上问蔡邕，对曰：所谓天投蜺者也。不见足尾，不得称龙。《易龙》曰：蜺之比无德，以色亲也。《潜潭巴》曰：虹出，后妃阴胁王者。又曰：五色迭至，照于宫殿，有兵革之事。《演孔图》曰：天子外苦兵，威内夺，臣无忠，则天投蜺。变不空生，占不空言”先是，立皇后何氏。皇后每斋，常谒祖庙，辄有变异，不得谒。中平元年，黄巾贼张角等立三十六方，起兵烧郡国，山东七州，处处应角。遣兵外讨角等，内使皇后二兄为大将统兵。其年，宫车晏驾，皇后摄政，二兄秉权。谴让帝母永乐后，令自杀。阴呼并州牧董卓，欲共诛中官。中官逆杀大将军进，兵相攻讨，京都战者塞道。皇太后母子遂为太尉卓等所废黜，皆死。天下之败，兵先兴于宫省，外延海内。二三十岁，其殃祸起自何氏。",
    "chapter_url": "https://duguoxue.com/ershisishi/3425.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "日蚀 日抱 日赤无光 日黄珥 日中黑 虹贯日 月蚀非其月",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "光武帝建武二年正月甲子朔，日有蚀之，在危八度。《日蚀说》曰“日者，太阳之精，人君之象。君道有亏，有阴所乘，故蚀。蚀者，阳不克也”其候杂说，《汉书·五行志》著之必矣。儒说诸侯专权，则其应多在日所宿之国。诸象附从，则多为王者事。人君改修其德，则咎害除。是时，世祖初兴，天下贼乱未除。虚、危，齐也。贼张步拥兵据齐，上遣伏隆谕步，许降。旋复叛称王，至五年中乃破。三年五月乙卯晦，日有蚀之，在柳十四度。柳，河南也。时，世祖在雒阳，赤眉降贼樊崇谋作乱，其七月发觉，皆伏诛。六年九月丙寅晦，日有蚀之。史官不见，郡以闻。在尾八度。七年三月癸亥晦，日有蚀之，在毕五度。毕为边兵。秋，隗嚣反，侵安定。冬，卢芳所置朔方、云中太守各举郡降。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "十六年三月辛丑晦，日有独之，在昴七度。昂为狱事。时诸郡太守坐度田不实，世祖怒，杀十馀人，然后深悔之。十七年二月乙未晦，日有蚀之，在胃九度。胃为廪仓。时诸郡新坐租之后，天下忧怖，以谷为言，故示象。或曰：胃，供养之官也。其十月，废郭皇后，诏曰“不可以奉供养”。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "二十二年五月乙未晦，日有蚀之，在柳七度，京都宿也。柳为上仓，祭祀谷也，近舆鬼，舆鬼为宗庙。十九年中，有司奏请立近帝四庙以祭之，有诏“庙处所未定，且就高庙祫祭之”至此三年，遂不立庙。有简堕心，奉祖宗之道有阙，故示象也。二十五年三月戊申晦，日有蚀之，在毕十五度。毕为边兵。其冬十月，以武谿蛮夷为寇害，伏波将军马援将兵击之。二十九年二月丁巳朔，日有蚀之，在东壁五度。东壁为文章，一名娵訾之口。先是皇子诸王各招来文章谈说之士，去年中，有人上奏“诸王所招待者，或真伪杂，受刑罚者子孙，宜可分别”于是上怒，诏捕诸王客，皆被以苛法，死者甚多。世祖不早为明设刑禁，一时治之过差，故天示象。世祖于是改悔，遣使悉理侵枉也。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "三十一年五月癸酉晦，日有蚀之，在柳五度，京都宿也。自二十一年示象至此十年，后二年，宫车晏驾。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "中元元年十一月甲子晦，日有蚀之，在斗二十度。斗为庙，主爵禄。儒说十一月甲子，时王日也，又为星纪，主爵禄，其占重。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "明帝永平三年八月壬申晦，日有蚀之，在氐二度。氐为宿宫。是时明帝作北宫。八年十月壬寅晦，日有蚀之，既，在斗十一度。斗，吴也。广陵于天文属吴。后二年，广陵王荆坐谋反自杀。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "十三年十月甲辰晦，日有蚀之，在尾十七度。十六年五月戊午晦，日有蚀之，在柳十五度。儒说五月戊午，犹十一月甲子也，又宿在京都，其占重。后二岁，宫车晏驾。十八年十一月甲辰晦，日有蚀之，在斗二十一度。是时，明帝既崩，马太后制爵禄，故阳不胜。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "章帝建初五年二月庚辰朔，日有蚀之，在东壁八度。例在前建武二十九年。是时，群臣争经，多相非毁者。六年六月辛未晦，日有蚀之，在翼六度。翼主远客。冬，东平王苍等来朝，明年正月，苍薨。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "章和元年八月乙未晦，日有蚀之。史官不见，佗官以闻。日在氐四度。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "和帝永元二年二月壬午，日有蚀之。史官不见，涿郡以闻。日在奎八度。四年六月戊戌朔，日有蚀之，在七星二度，主衣裳。又曰行近轩辕，在左角，为太后族。是月十九日，上免太后兄弟窦宪等官，遣就国，选严能相，于国蹙迫自杀。七年四月辛亥朔，日有蚀之，在嘴觿，为葆旅，主收敛。儒说葆旅宫中之象，收敛贪妒之象。是岁邓贵人始人。明年三月，阴皇后立，邓贵人有宠，阴后妒忌之，后遂坐废。一曰是将入参，参、伐为斩刈。明年七月，越骑校尉冯柱捕斩匈奴温禺犊王乌居战。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "十二年秋七月辛亥朔，日有蚀之，在翼八度，荆州宿也。明年冬，南郡蛮夷反，为寇。十五年四月甲子晦，日有蚀之，在东井二十二度。东井，主酒食之宿也。妇人之职，无非无仪，酒食是议。去年冬，邓皇后立，有丈夫之性，与知外事，故天示象。是年水，雨伤稼。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "安帝永初元年三月二日癸酉，日有蚀之，在胃二度。胃主禀仓。是时，邓太后专政，去年大水伤稼，仓禀为虚。五年正月庚辰朔，日有蚀之，在虚八度。正月，王者统事之正日也。虚，空名也。是时邓太后摄政，安帝不得行事，俱不得其正，若王者位虚，故于正月阳不克，示象也。于是阴预乘阳，故夷狄并为寇害，西边诸郡皆至虚空。七年四月丙申晦，日有蚀之，在东井一度。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "元初元年十月戊子朔，日有蚀之，在尾十度。尾为后宫。继嗣之宫也。是时上甚幸阎贵人，将立，故示不善，将为继嗣祸也。明年四月，遂立为后。后遂与江京、耿宝等共谗太子，废之。二年九月壬午晦，日有蚀之，在心四度。心为王者，明久失位也。三年三月二日辛亥，日有蚀之，在娄五度。史官不见，辽东以闻。四年二月乙巳朔，日有蚀之，在奎九度。史官不见，七郡以闻。奎主武库兵。其月十八日壬戌，武库火，烧兵器也。五年八月丙申朔，日有蚀之，在翼十八度。史官不见，张掖以闻。六年十二月戊午朔，日有食之，几尽，地如昏状。在须女十一度，女主恶之。后二岁三月，邓太后崩。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "永宁元年七月乙酉朔，日有蚀之，在张十五度。史官不见，酒泉以闻。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "延光三年九月庚申晦，日有食之，在氐十五度。氐为宿宫。宫，中宫也。时上听中常侍江京、樊丰及阿母王圣等谗言，废皇太子。四年三月戊午朔，日有蚀之，在胃十二度。陇西、酒泉、朔方各以状上，史官不觉。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "顺帝永建二年七月甲戌朔，日有蚀之，在翼九度。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "阳嘉四年闰月丁亥朔，日有蚀之，在角五度。史官不见，零陵以闻。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "永和三年十二月戊戌朔，日有独之，在须女十一度。史官不见，会稽以闻。明年，中常侍张逵等谋谮皇后父梁商欲作乱，推考，逵等伏诛也。五年五月己丑晦，日有蚀之，在东井三十三度。东井，三辅宿。又近舆鬼，舆鬼为宗庙。其秋，西羌为寇，至三辅陵园。六年九月辛亥晦，日有蚀之，在尾十一度。尾主后宫，继嗣之宫也。以为继嗣不兴之象。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "桓帝建和元年正月辛亥朔，日有蚀之，在营室三度。史官不见，郡国以闻。是时梁太后摄政。三年四月丁卯晦，日有蚀之，在东井二十三度。例在永元十五年。东井主法，梁太后又听兄冀枉杀公卿，犯天法也。明年，太后崩。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "元嘉二年七月二日庚辰，日有蚀之，在翼四度。史官不见，广陵以闻。翼主倡乐。时上好乐过。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "永兴二年九月丁卯朔，日有蚀之，在角五度。角，郑宿也。十一月，泰山盗贼群起，劫杀长吏。泰山于天文属郑。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "永寿三年闰月庚辰晦，日有蚀之，在七星二度。史官不见，郡国以闻，例在永元四年。后二岁，梁皇后崩，翼兄弟被诛。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "延熹元年五月甲戌晦，日有蚀之，在柳七度，京都宿也。八年正月丙申晦，日有蚀之，在营室十三度。营室之中，女主象也。其二月癸亥，邓皇后坐酗，上送暴室，令自杀，家属被诛。吕太后崩时亦然。九年正月辛卯朔，日有蚀之，在营室三度。史官不见，郡国以闻。谷永以为三朝尊者恶之。其明年，宫车晏驾。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "永康元年五月壬子晦，日有蚀之，在舆鬼一度。儒说壬子淳水日，而阳不克，将有水害。其八月，六州大水，勃海海溢。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "灵帝建宁元年五月丁未朔，日有蚀之。冬十月甲辰晦，日有蚀之。二年十月戊戌晦，日有蚀之。右扶风以闻。三年三月丙寅晦，日有蚀之。梁相以闻。四年三月辛酉朔，日有蚀之。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "熹平二年十二月癸酉晦，日有蚀之，在虚二度。是时中常侍曹节、王甫等专权。六年十月癸丑朔，日有蚀之。赵相以闻。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "光和元年二月辛亥朔，日有蚀之。十月丙子晦，日有蚀之，在箕四度。箕为后宫口舌。是月，上听谗废宋皇后。二年四月甲戌朔，日有蚀之。四年九月庚寅朔，日有蚀之，在角六度。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "中平三年五月壬辰晦，日有蚀之。六年四月丙午朔，日有蚀之。其月浃辰，宫车晏驾。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "献帝初平四年正月甲寅朔，日有蚀之，在营室四度。是时，李傕、郭汜专政。兴平元年六月乙巳晦，日有蚀之。建安五年九月庚午朔，日有蚀之。六年二月丁卯朔，日有蚀之。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "十三年十月癸未朔，日有蚀之，在尾十二度。十五年二月乙巳朔，日有蚀之。十七年六月庚寅晦，日有蚀之。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "二十一年五月己亥朔，日有蚀之。二十四年二月壬子晦，日有蚀之。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "凡汉中兴十二世，百九十六年，日蚀七十二：朔三十二，晦三十七，月二日三。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "光武建武七年四月丙寅，日有晕抱，白虹贯晕，在毕八度。毕为边兵。秋，隗嚣反，侵安定。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "灵帝时，日数出东方，正赤如血，无光，高二丈馀乃有景。且入西方，去地二丈，亦如之。其占曰，事天不谨，则日月赤。是时，月出入去地二三丈，皆赤如血者数矣。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "光和四年二月己巳，黄气抱日，黄白珥在其表。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "中平四年三月丙申，黑气大如瓜，在日中。五年正月，日色赤黄，中有黑气如飞鹊，数月乃销。六年二月乙未，白虹贯日。献帝初平元年二月壬辰，白虹贯日。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "桓帝永寿三年十二月壬戌，月蚀非其月。延熹八年正月辛巳，月蚀非其月。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十八·五行六",
    "text": "赞曰：皇极惟建，五事克端。罚咎入沴，逆乱浸干。火下水腾，木弱金酸。妖岂或妄，气炎以观。",
    "chapter_url": "https://duguoxue.com/ershisishi/3426.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "○司隶河南 河内 河东 弘农 京兆 冯翊 扶风",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "《汉书·地理志》记天下郡县本末及山川奇异、风俗所由，至矣。今但录中兴以来郡县改异及《春秋》、三史会同征伐地名，以为《郡国志》。凡《前志》有县名今所不载者，皆世祖所并省也。前无今有者，后所置也。凡县名先书者，郡所治也。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆河南尹〔秦三川郡，高帝更名。世祖都雒阳，建武十五年改曰河南尹。〕二十一城，永和五年户二十万八千四百八十六，口百一万八百二十七。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖雒阳〗周时号成周。有狄泉，在城中。有唐聚。有上程聚。有士乡聚。有褚氏聚。有荣锜涧。有前亭。有圉乡。有大解城。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖河南〗周公时所城雒邑也，春秋时谓之王城。东城门名鼎门，北城门名乾祭。又有甘城，有蒯乡。〖梁〗故国，伯翳后。有霍阳山。有注城。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖荧阳〗有鸿沟水。有广武城。有虢亭，虢叔国。有陇城。有薄亭。有敖亭。有荧泽。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖卷〗有长城，经阳武到密。有垣雍城，或曰古衡雍。有扈城亭。〖原武〗〖阳武〗〖中牟〗有圃田泽。有清口水。有管城。有曲遇聚。有蔡亭。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖开封〗〖菀陵〗有棐林。有制泽。有琐候亭。〖平阴〗〖谷城〗瀍水出。有函谷关。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖缑氏〗有邬聚。有轘辕关。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖巩〗有寻谷水。有东訾聚，今名訾城。有坎刍聚。有黄亭。有湟水。有明谿泉。〖成睾〗有旃然水。有瓶丘聚。有漫水。有汜水。〖京〗",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖密〗有大騩山。有梅山。有陉山。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖新城〗有高都城。有广成聚。有鄤聚，古鄤氏，今名蛮中。〖匽师〗有尸乡，春秋时曰尸氏。〖新郑〗《诗》郑国，祝融墟。平",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆河内郡〔高帝置。雒阳北百二十里。〕十八城，户十五万九千七百七十，口八十万一千五百五十八。〖怀〗有隰城。〖河阳〗有湛城。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖轵〗有原乡。有湨梁。〖波〗有絺城。〖沁水〗〖野王〗有太行山。有射犬聚。有邘城。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖温〗苏子所都。济水出，王莽时大旱，遂枯绝。〖州〗〖平睾〗有邢丘，故邢国，周公子所封。有李城。〖山阳〗邑。有雍城。有蔡城。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖武德〗〖获嘉〗侯国。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖脩武〗故南阳，秦始皇更名。有南阳城，阳樊、攒茅田。有小脩武聚。有隤城。〖共〗本国。淇水出。有汎亭。〖汲〗",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖朝歌〗纣所都居，南有牧野，北有邶国，南有宁乡。〖荡阴〗有羑里城。〖林虑〗故隆虑，殇帝改。有铁。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆河东郡〔秦置，雒阳西北五百里。〕二十城，户九万三千五百四十三，口五十七万八百三。〖安邑〗有铁，有盐池。〖杨〗有高梁亭。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖平阳〗侯国。有铁。尧都此。〖临汾〗有董亭。〖汾阴〗有介山。〖蒲板〗有雷首山。有沙丘亭。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖大阳〗有吴山，上有虞城。有下阳城。有茅津。有颠軨坂。〖解〗有桑泉城。有臼城。有解城。有瑕城。〖皮氏〗有耿乡。有铁。有冀亭。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖闻喜〗邑，本曲沃。有董池陂，古董泽。有稷山亭。有涑水。有洮水。〖绛〗邑。有翼城。〖永安〗故彘，阳嘉二年更名。有霍大山。〖河北〗《诗》魏国。有韩亭。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖猗氏〗〖垣〗有王屋山，兖水出。有壶丘亭。有邵亭。〖襄陵〗〖北屈〗有壶口山。有采桑津。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖蒲子〗〖濩泽〗侯国。有析城门。〖端氏〗",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆弘农郡〔武帝置。其二县，建武十五年属。雒阳西南四百五十里。〕九城，户四万六千八百一十五，口十九万九千一百一十三。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖弘农〗故秦函谷关，烛水出。有枯枞山。有桃丘聚，故桃林。有务乡。有曹阳亭。〖陕〗本虢仲国。有焦城。有陕陌。〖黾池〗谷水出。有二崤。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖新安〗涧水出。〖宜阳〗〖陆浑〗西有虢略地。〖卢氏〗有熊耳门，伊水、清水出。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖湖〗故属京兆。有閺乡。〖华阴〗故属京兆。有太华山。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆京兆尹〔秦内史，武帝改。其四县，建武十五年属。雒阳西九百五十里。〕十城，户五万三千二百九十九，口二十八万五千五百七十四。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖长安〗高帝所都。镐，在上林菀中。有细柳聚。有兰池。有曲邮，有杜邮。〖霸陵〗有枳道亭。有长门亭。〖杜陵〗酆在西南。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖郑〗〖新丰〗有骊山，东有鸿门亭及戏亭。有掫城。〖蓝田〗出美玉。〖长陵〗故属冯翊。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖商〗故属弘农。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖上雒〗侯国。有冢领山，雒水出。故属弘农。有菟和山。有苍野聚。〖阳陵〗故属冯翊。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆左冯翊〔秦属内史，武帝分，改名。雒阳西六百八十八里。〕十三城，户三万七千九十，口十四万五千一百九十五。〖高陵〗",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖池阳〗〖云阳〗〖礻殳祤〗永元九年复。〖频阳〗",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖万年〗〖莲勺〗〖重泉〗〖临晋〗本大荔。有河水祠。有芮乡。有王城。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖郃阳〗永平二年复。〖夏阳〗有梁山、龙门山。〖衙〗〖粟邑〗永元九年复。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "◆右扶风〔秦属内史，武帝分，改名。〕十五城，户万七千三百五十二，口九万三千九十一。〖槐里〗周曰大丘，高帝改。〖安陵〗",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖平陵〗〖茂陵〗〖鄠〗丰水出。有甘亭。〖眉阝〗有邰亭。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖武功〗永平八年复。有太一山，本终南。垂山，本郭物。有斜谷。〖陈仓〗〖汧〗有吴岳山，本名汧，汧水出。有回城，名回中。〖渝麋〗侯国。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖雍〗有铁。〖栒邑〗有豳乡。〖美阳〗有岐山，有周城。〖漆〗有漆水。有铁。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "〖杜阳〗永和二年复。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第十九·郡国一",
    "text": "右司隶校尉部，郡七，县、邑、侯国百六。",
    "chapter_url": "https://duguoxue.com/ershisishi/3427.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "○豫州",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "颍川 汝南 梁国 沛国 陈国 鲁国○冀州魏群 钜鹿 常山 中山 安平 河间 清河 赵国 勃海",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆颍川郡〔秦置。雒阳东南五百里。〕十七城，户二十六万三千四百四十，口百四十三万六千五百一十三。〖阳翟〗禹所都。有钧台。有高氏亭。有雍氏城。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖襄〗有养阴里。〖襄城〗有西不羹。有汜城。有汾丘。有鱼齿山。〖昆阳〗有湛水。〖定陵〗有东不羹。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖舞阳〗邑。〖郾〗〖临颍〗〖颍阳〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖颍阴〗有狐宗乡，或曰古狐人亭。有岸亭。〖许〗〖新汲〗〖鄢陵〗春秋时曰鄢。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖长社〗有长葛城。有向乡。有蜀城，有蜀津。〖阳城〗有嵩高山，洧水、颍水出。有铁。有负黍聚。〖父城〗有应乡。〖轮氏〗建初四年置。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆汝南郡〔高帝置。雒阳东南六百五十里。〕三十七城，户四十万四千四百四十八，口二百一十万七百八十八。〖平舆〗有沈亭，故国，姬姓。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖新阳〗侯国。〖西平〗有铁。有柏亭，故柏国。〖上蔡〗本蔡国。〖南顿〗本顿国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖汝阴〗本胡国。〖汝阳〗〖新息〗侯国。〖北宜春〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖氵隐强〗侯国。〖灌阳〗〖期思〗有蒋乡，故蒋国。〖阳安〗有道亭，故国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖项〗〖西华〗〖细阳〗〖安城〗侯国。有武城亭。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖吴房〗有棠谿亭。〖鲖阳〗侯国。〖慎阳〗〖慎〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖新蔡〗有大吕亭。〖安阳〗侯国。有江亭，故国，嬴姓。〖富波〗侯国，永元中复。〖宜禄〗永元中复。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖郎陵〗侯国。〖弋阳〗侯国。有黄亭，故黄国，嬴姓。〖召陵〗有陉亭。有安陵乡。〖征羌〗侯国。有安陵亭。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖思善〗侯国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖宋〗公国，周名郪丘，汉改为新郪，章帝建初四年徙宋公于此。有繁阳亭〖襃信〗侯国。有赖亭，故国。〖原鹿〗侯国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖定颍〗侯国。〖固始〗侯国。故寝也，光武中兴更名。有寝丘。〖山桑〗侯国，故属沛。有下城父聚。有垂惠聚。〖城父〗故属沛，春秋时曰夷。有章华台。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆梁国〔秦砀郡，高帝改。其三县，元和元年属。雒阳东南八百五十里。〕九城，户八万三千三百，口四十三万一千二百八十三。〖下邑〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖睢阳〗本宋国阏伯墟。有卢门亭。有鱼门。有阳梁聚。〖虞〗有空桐地，有桐地，有桐亭。有纶城，少康邑。〖砀山〗出文石。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖蒙〗有蒙泽。〖谷熟〗有新城。有邳亭。〖鄢〗故属陈留。〖宁陵〗故属陈留。有葛乡，故葛伯国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖薄〗故属山阳，汤所都。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆沛国〔秦泗水郡，高帝改。雒阳东南千二百里。〕二十一城，户二十万四百九十五，口二十五万一千三百九十三。〖相〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖萧〗本国。〖沛〗有泗水亭。〖丰〗西有大泽，高祖斩白蛇于此。在枌榆亭。〖酂〗有鄍聚。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖谷阳〗〖谯〗刺史治。〖洨〗有垓下聚。〖蕲〗有大泽乡，陈涉起此",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖铚〗〖郸〗〖建平〗〖临睢〗故芒，光武更名。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖竹邑〗侯国，故竹。〖公丘〗本滕国。〖龙亢〗〖向〗本国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖符离〗〖虹〗〖太丘〗〖杼秋〗故属梁国，有澶渊聚。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆陈国〔高帝置为淮阳，章和二年改。雒阳东南七百里。〕九城，户十一万二千六百五十三，口百五十四万七千五百七十二。〖陈〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖阳夏〗有固陵聚。〖宁平〗〖苦〗春秋时曰相。有赖乡。〖柘〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖新平〗〖扶乐〗〖武平〗〖长平〗故属汝南。有辰亭。有赭丘城。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆鲁国〔秦薛郡，高后改。本属徐州，光武改属豫州。〕六城，户七万八千四百四十七，口四十一万一千五百九十。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖鲁国〗古奄国。有大庭氏库。有铁。有阙里，孔子所居。有牛首亭。有五父衢。〖驺〗本邾国。〖蕃〗有南梁水。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖薛〗本国，六国时曰徐州。〖卞〗有盗泉。有郚乡城。〖汶阳〗右豫州刺史部，郡、国六，县、邑公、侯国九十九。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆魏郡〔高帝置。雒阳东北七百里。〕十五城，户十二万九千三百一十，口六十九万五千六百六。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖邺〗有故大河。有滏水。有氵釜水，有汙城。有平阳城。有武城。有九侯城。〖繁阳〗〖内黄〗清河水出。有[B111]阳聚。有黄泽。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖魏〗〖元城〗五鹿墟，故沙鹿，有沙亭。〖黎阳〗〖阴安〗邑",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖馆陶〗〖清渊〗〖平恩〗〖沙〗侯国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖斥丘〗有葛。〖武安〗有铁。〖曲梁〗侯国，故属广平。有鸡泽。〖梁期〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆钜鹿郡〔秦置。建武十三年省广平国，以其县属。雒阳北千一百里。〕十五城，户十万九千五百一十七，口六十万二千九十六。〖廮陶〗有薄落亭。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖钜鹿〗故大鹿，有大陆泽。〖杨氏〗〖鄡〗〖下曲阳〗有鼓聚，故翟鼓子国。有昔阳亭。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖任〗〖南和〗〖广平〗〖斥章〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖广宗〗〖曲周〗〖列人〗〖广年〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖平乡〗〖南〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆常山国〔高帝置。建武十三年省真定国，以其县属。〕十三城，户九万七千五百，口六十三万一千一百八十四。〖元氏〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖高邑〗故鄗，光武更名。刺史治。有千秋亭、五成陌，光武即位于上此矣。〖都乡〗侯国。有铁。〖南行唐〗有石臼谷。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖房子〗赞皇山，济水所出。〖平棘〗有塞。〖栾城〗〖九门〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖灵寿〗卫水出。〖蒲吾〗〖井陉〗〖真定〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖上艾〗故属太原。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆中山国〔高祖置。雒阳北一千四百里。〕十三城，户九万七千四百一十二，口六十五万八千一百九十五。〖卢奴〗〖北平〗有铁。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖毋极〗〖新市〗有鲜虞亭，故国，子姓。〖望都〗〖唐〗有中人亭，有左人乡。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖安国〗〖安憙〗本安险，章帝更名。〖汉昌〗本苦陉，章帝更名。〖蠡吾〗侯国，故属涿。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖上曲阳〗故属常山。恒山在西北。〖蒲阴〗本曲逆，章帝更名。有阳城。〖广昌〗故属代郡。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆安平国〔故信都，高帝置。明帝名乐成，延光元年改。雒阳北二千里。〕十三城，户九万一千四百四十，口六十五万五千一百一十八。信都〗有绛水、呼沱河。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖阜城〗故昌城。〖南宫〗〖扶柳〗〖下博〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖武邑〗〖观津〗经西有漳水，津名薄落津。〖堂阳〗故属钜鹿。〖武遂〗故属河间。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖饶阳〗故名饶，属涿。有无蒌亭。〖安平〗故属涿。〖南深〗泽故属涿。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆河间国〔文帝置，世祖省属信都，和帝永元二年复故。雒阳北二千五百里。〕十一城，户九万三千七百五十四，口六十三万四千四百二十一。〖乐成〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖弓高〗〖易〗故属涿。〖武垣〗故属涿。〖中水〗故属涿。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖鄚〗故属涿。高阳〗故属涿。有葛城。〖文安〗故属勃海。〖束州〗故属勃海。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖成平〗故属勃海。〖东平舒〗故属勃海。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆清河国〔高帝置。桓帝建和二年改为甘陵。雒阳北千二百八十里。〕七城，户十二万三千九百六十四，口七十六万四百一十八。〖甘陵〗故厝，安帝更名。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖贝丘〗〖东武城〗〖鄃〗〖灵〗和帝永元九年夏。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖绎幕〗〖广川〗故属信都。有棘津城。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆赵国〔秦邯郸郡，高帝改名。雒阳北千一百里。〕五城，户三万二千七百一十九，口十八万八千三百八十一。〖邯郸〗有丛台。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖易阳〗〖襄国〗本邢国，秦为信都，项羽更名。有檀台。有苏人亭。〖柏人〗〖中丘〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "◆勃海郡〔高帝置。雒阳北千六百里。〕八城，户十三万二千三百八十九，口百一十万六千五百〖南皮〗〖高城〗侯国。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖重合〗侯国。〖浮阳〗侯国〖东光〗〖章武〗",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "〖阳信〗延光元年复。〖脩〗故属信都。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十·郡国二",
    "text": "右冀州刺史部，郡、国九，县、邑、侯国百。",
    "chapter_url": "https://duguoxue.com/ershisishi/3428.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "○兖州",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "陈留 东郡 东平 任城 泰山 济北 山阳 济阴○徐州东海 琅邪 彭城 广陵 下邳",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆陈留郡〔武帝置。雒阳东五百三十里。〕十七城，户十七万七千五百二十九，口八十六万九千四百三十三。〖陈留〗有鸣雁亭。〖浚仪〗本大梁。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖尉氏〗〖雍丘〗本杞国。〖襄邑〗有滑亭。有承匡城。〖外黄〗有葵丘聚，齐桓公会此，城中有曲棘里。有繁阳城。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖小黄〗〖东昏〗〖济阳〗〖平丘〗有临济亭，田儋死此。有匡。有黄池亭。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖封丘〗有桐牢亭，或曰古虫牢。〖酸枣〗〖长垣〗侯国。有匡城。有蒲城。有祭城。〖己吾〗有大棘乡。有首乡。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖考城〗故菑，章帝更名。故属梁。〖圉〗故属淮阳。有高阳亭。〖扶沟〗故属淮阳。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆东郡〔秦置。去雒阳八百馀里。〕十五城，户十三万六千八十八，口六十万三千三百九十三。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖濮阳〗古昆吾国，春秋时曰濮。有咸城，或曰古咸国。有清丘。有鉏城。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖燕〗本南燕国。有雍乡。有胙城，占胙国。有平阳亭。有瓦亭。有桃城。〖白马〗有韦乡。〖顿丘〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖东阿〗有清亭。〖东武阳〗湿水出。〖范〗有秦亭。〖临邑〗有泲庙。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖博平〗〖聊城〗有夷仪聚。有聂城。〖发干〗〖乐平〗侯国。故清，章帝更名。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖阳平〗侯国。有莘亭。有冈成城。〖卫〗公国。本观故国，姚姓，光武更名。有河牧城。有竿城。〖谷城〗春秋时小谷。有巂下聚。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆东平国〔故梁，景帝分为济东国，宣帝改。雒阳东九百七十五里。〕七城，户七万九千一十二，口四十四万八千二百七十。〖无盐〗本宿国，任姓。有章城。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖东平陆〗六国时曰平陆。有阚亭。有堂阳亭。〖富成〗〖章〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖寿张〗春秋曰良，汉曰寿良，光武改曰寿张。有堂聚，故聚属东郡。〖须昌〗故属东郡。有致密城，古中都。有阳谷城。〖宁阳〗故属泰山。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆任城国〔章帝元和元年，分东平为任城。雒阳东千一百里。〕三城，户三万六千四百四十二，口十九万四千一百五十六。〖任城〗本任国。有桃聚。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖亢父〗〖樊〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆泰山郡〔高帝置。雒阳东千四百里。〕十二城，户八千九百二十九，口四十三万七千三百一十七。〖奉高〗有明堂，武帝造。〖博〗有泰山庙。岱山在西北。有龟山。有龙乡城。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖梁甫〗侯国。有菟裘聚。〖钜平〗侯国。有亭禅山。有阳关亭。〖嬴〗有铁。〖山茌〗侯国。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖莱芜〗有原山，潘水出。〖盖〗沂水出。〖南武阳〗侯国。有颛臾城。〖南城〗故属东海。有东阳城。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖费〗侯国，故属东海。有祊亭。有台亭。〖牟〗故国。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆济北国〔和帝永元二年，分泰山置。雒阳东千一百五十里。〕五城，户四万五千六百八十九，口二十三万五千八百九十七。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖卢〗有平阴城。有防门。有光里。有景兹山。有敖山。有清亭。有长城至东海。〖蛇丘〗有遂乡。有下讙亭。有铸乡城。〖成〗本国。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖茌平〗本属东郡。〖刚〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆山阳郡〔故梁，景帝分置。雒阳东八百一十里。〕十城，户十万九千八百九十八，口六十万六千九十一。〖昌邑〗刺史治。有梁丘城。有甲父亭。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖东缗〗春秋时曰缗。〖钜野〗有大野泽。〖高平〗侯国。故橐，章帝更名。有茅乡城。〖湖陆〗故湖陵，章帝更名。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖南平阳〗侯国。有漆亭。有闾丘亭。〖方与〗有武唐亭，鲁侯观鱼台。有泥母亭，或曰古甯母。〖瑕丘〗〖金乡〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖防东〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆济阴郡〔故梁，景帝分置。雒阳东八百里。〕十一城，户十三万三千七百一十五，口六十五万七千五百五十四。〖定陶〗本曹国，古陶，尧所居。有三鬷亭。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖冤句〗有煮枣城。〖成阳〗有尧冢、灵台，有雷泽。〖乘氏〗侯国。有泗水。有鹿城乡。〖句阳〗有垂亭。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖鄄城〗〖离狐〗故属东郡。〖廪丘〗故属东郡。有高鱼城。有运城。〖单父〗侯国，故属山阳。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖成武〗故属山阳。有郜城。〖己氏〗故属梁。右兖州刺史部，郡、国八，县、邑、公、侯国八十。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆东海郡〔高帝置，雒阳东千五百里。〕十三城，户十四万八千七百八十四，口七十万六千四百一十六。〖郯〗本国，刺史治。〖兰陵〗有次室亭。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖戚〗〖朐〗有铁。有伊卢乡。〖襄贲〗〖昌虑〗有蓝乡。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖承〗〖阴平〗〖利城〗〖合乡〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖祝其〗有羽山。春秋时曰祝其，夹谷地。〖厚丘〗〖赣榆〗本属琅邪，建初五年复。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆琅邪国〔秦置。建武中省城阳国，以其县属。雒阳东一千五百里。〕十三城，户二万八百四，口五十七万九百六十七。〖开阳〗故属东海，建初五年属。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖东武〗〖琅邪〗〖东莞〗有郓亭。有邳乡。有公来山。或曰古浮来。〖西海〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖诸〗〖莒〗本国，故属城阳。有铁。有峥嵘谷。〖东安〗故属城阳。〖阳都〗故属城阳。有牟台。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖临沂〗故属东海。有丛亭。〖即丘〗侯国，故属东海，春秋曰祝丘。〖缯〗侯国，故属东海。有概亭。〖姑幕〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆彭城国〔高祖置为楚，章帝改。雒阳东千二百二十里。〕八城，户八万六千一百七十，口四十九万三千二十七。〖彭城〗有铁。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖武原〗〖傅阳〗有柤水。〖吕〗〖留〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖梧〗〖菑丘〗〖广戚〗故属沛。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆广陵郡〔景帝置为江都，武帝更名。建武中省泗水国，以其县属。雒阳东一千六百四十里。〕十一城，户八万三千九百七，口四十一万百九十。〖广陵〗有东陵亭。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖江都〗有江水祠。〖高邮〗〖平安〗〖氵夌〗故属泗水。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖东阳〗故属临淮。有长洲泽，吴王濞太仓在此。〖射阳〗故属临淮。〖盐渎〗故属临淮〖舆〗侯国，故属临淮。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖堂邑〗故属临淮。有铁。春秋时曰堂。〖海西〗故属东海。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "◆下邳国〔武帝置为临淮郡，永平十五年更为下邳国。雒阳东千四百里。〕十七城，户十三万六千三百八十九，口六十一万一千八十三。〖下邳〗本属东海。有葛峄山，本峄阳山。有铁。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖徐〗本国。有楼亭，或曰古蒌林。〖僮〗侯国。〖睢陵〗〖下相〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖淮阴〗〖淮浦〗〖盱台〗〖高山〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖潘旌〗〖淮陵〗〖取虑〗有蒲姑陂。〖东成〗",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "〖曲阳〗侯国，故属东海。〖司吾〗侯国，故属东海。〖良成〗故属东海。春秋时曰良。〖夏丘〗故属沛。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十一·郡国三",
    "text": "右徐州刺史部，郡、国五，县、邑、侯国六十二。",
    "chapter_url": "https://duguoxue.com/ershisishi/3429.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "○青州",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "济南 平原 乐安 北海 东莱 齐国○荆州",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "南阳 南郡 江夏 零陵 桂阳 武陵 长沙○扬州九江 丹阳 庐江 会稽 吴郡 豫章",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆济南国〔故齐，文帝分。雒阳东千八百里。〕十城，户七万八千五百四十四，口四十五万三千三百八。〖东平陵〗有铁。有谭城。有天山。〖著〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖於陵〗〖台〗〖菅〗有赖亭。〖土鼓〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖梁邹〗〖邹平〗〖东朝阳〗〖历城〗有铁。有巨里聚。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆平原郡〔高帝置。雒阳北一千三百里。〕九城，户十五万五千五百八十八，口百万二千六百五十八。〖平原〗〖高唐〗湿水出。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖般〗〖鬲〗侯国。夏时有鬲君，灭浞，立少康。〖祝阿〗春秋时曰祝柯。有野井亭。〖乐陵〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖湿阴〗〖安德〗侯国。〖厌次〗本富平。明帝更名。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆乐安国〔高帝西平昌置，为千乘，永元七年更名。雒阳东千五百二十里。〕九城，户七万四千四百，口四十二万四千七十五。〖临济〗本狄，安帝更名。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖千乘〗〖高菀〗〖乐安〗〖博昌〗有薄姑城。有贝中聚。有时水。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖蓼城〗侯国。〖利〗故属齐。〖益〗侯国。故属北海。〖寿光〗故属北海。有灌亭。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆北海国〔景帝置。建武十三年省菑川、高密、胶东三国，以其县属。〕十八城，户十五万八千六百四十一，口八十五万三千六百四。〖剧〗有纪亭，古纪国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖营陵〗〖平寿〗有斟城。有寒亭，古寒国，浞封此。〖都昌〗〖安丘〗有渠丘亭。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖淳于〗永元九年夏。有密乡。〖平昌〗侯国，故属琅邪，有蒌乡。〖朱虚〗侯国，故属琅邪，永初元年属。〖东安平〗故属菑川。六国时曰安平。有巂阝亭。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖高密〗侯国。〖昌安〗侯国，安帝复。〖夷安〗侯国，安帝复。〖胶东〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖即墨〗侯国。有棠乡。〖壮武〗安帝复。〖下密〗安帝复。〖挺〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆东莱郡〔高帝置。雒阳东三千一百二十八里。〕十三城，户十万四千二百九十七，口四十八万四千三百九十三。〖黄〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖牟平〗〖惤〗侯国。〖曲成〗侯国。〖掖〗侯国。有过乡。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖当利〗侯国〖东牟〗侯国。〖昌阳〗〖卢乡〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖长广〗故属琅邪。〖黔陬〗侯国，故属琅邪。有介亭。〖葛卢〗有尤涉亭。〖不其〗侯国，故属琅邪。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆齐国〔秦置。雒阳东千八百里。〕六城，户六万四千四百一十五，口四十九万一千七百六十五。〖临菑〗本齐，刺史治。〖西安〗有棘里亭。有蘧丘里，古渠丘。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖昌国〗〖临朐〗有三亭，古郱邑。〖广〗〖般阳〗故属济南。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "右青州刺史部，郡、国六，县六十五。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆南阳郡〔秦置。雒阳南七百里。〕三十七城，户五十二万八千五百五十一，口二百四十三万九千六百一十八。〖宛〗本申伯国。有南就聚。有瓜里津。有夕阳聚。有东武亭。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖冠军〗邑。〖叶〗有长山，曰方城。有卷城。〖新野〗有东乡，故新都。有黄邮聚。〖章陵〗故舂陵，世祖更名。有上唐乡。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖西鄂〗〖雉〗〖鲁阳〗有鲁山。有牛兰累亭。〖犨〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖堵阳〗〖博望〗〖舞阴〗邑。〖比阳〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖复阳〗侯国。有杏聚。〖平氏〗桐柏大复山，淮水出。有宜秋聚。〖棘阳〗有蓝乡。有黄淳聚。〖湖阳〗邑。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖随〗西有断蛇丘。〖育阳〗邑。有小长安，有东阳聚。〖涅阳〗〖阴〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖酂〗〖邓〗有鄾聚。〖山都〗侯国。〖郦〗侯国",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖穰〗〖朝阳〗〖蔡阳〗侯国。〖安众〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖筑阳〗侯国。有涉都乡。〖武当〗有和成聚。〖顺阳〗侯国，故博山。有须聚。〖成都〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖襄乡〗〖南乡〗〖丹水〗故属弘农。有章密乡。有三户亭。〖析〗故属弘农，故楚白羽邑。有武关，在县西。有丰乡城。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆南郡〔秦置。雒阳南一千五百里。〕十七城，户十六万二千五百七十，口七十四万七千六百四。〖江陵〗有津乡。〖巫〗西有白帝城。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖秭归〗本国。〖中卢〗侯国。〖编〗有蓝口聚。〖当阳〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖华容〗侯国。云梦泽在南。〖襄阳〗有阿头山。〖邔〗侯国。有犁丘城。〖宜城〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖鄀〗侯国。永平元年夏。〖临沮〗侯国。有荆山。〖枝江〗侯国。本罗国。有丹阳聚。〖夷道〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖夷陵〗有荆门，虎牙山。〖州陵〗〖很山〗故属武陵。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆江夏郡〔高帝置。雒阳南千五百里。〕十四城，户五万八千四百三十四，口二十六万五千四百六十四。〖西陵〗〖西阳〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖轪〗侯国。〖鄳〗〖竟陵〗侯国。有郧乡。有章山，本内方。〖云杜〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖沙羡〗〖邾〗〖下雉〗〖蕲春〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖鄂〗〖平春〗侯国。〖南新市〗侯国。〖安陆〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆零陵郡〔武帝置。雒阳南三千三百里。〕十三城，户二十一万二千二百八十四，口百万一千五百七十八。〖泉陵〗〖零陵〗有阳朔山，湘水出。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖营道〗南有九疑山。〖营浦〗〖泠道〗〖洮阳〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖都梁〗有路山。〖夫夷〗侯国。〖始安〗侯国。〖重安〗侯国，故钟武，永建三年更名。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖湘乡〗〖昭阳〗侯国。〖烝阳〗侯国，故属长沙",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆桂阳郡〔高帝置。山领山。在雒阳南三千九百里。〕十一城，户十三万五千二十九，口五十五一千四百三。〖郴〗有客岭山。〖便〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖耒阳〗有铁。〖阴山〗〖南平〗〖临武〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖桂阳〗〖含洭〗〖浈阳〗有{乍}领山。〖曲江〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖汉宁〗永和元年置。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆武陵郡〔秦昭王置。名黔中郡，高帝五年更名。雒阳南二千一百里。〕十二城，户四万六千六百七十二，口二十五万九百一十三。〖临沅〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖汉寿〗故索，阳嘉三年更名，刺史治。〖孱陵〗〖零阳〗〖充〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖沅陵〗先有壶头山。〖辰阳〗〖酉阳〗〖迁陵〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖镡成〗〖沅南〗建武二十六年置。〖作唐〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆长沙郡〔秦置。雒阳南二千八百里。〕十三城，户二十五万五千八百五十四，口百五万九千三百七十二。〖临湘〗〖攸〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖荼陵〗〖安城〗〖霝阝〗〖湘南〗侯国。衡山在东南。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖连道〗〖昭陵〗〖益阳〗〖下隽〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖罗〗〖醴陵〗〖容陵〗右荆州刺史部，郡七，县、邑、侯国百一十七。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆九江郡〔秦置。雒阳东一千五百里。〕十四城，户八万九千四百三十六，口四十三万二千四百二十六。〖阴陵〗〖寿春〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖浚遒〗〖成德〗〖西曲阳〗〖合肥〗侯国",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖历阳〗侯国，刺史治。〖当涂〗有马丘聚，徐凤反于此。〖全椒〗〖钟离〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖阜陵〗〖下蔡〗故属沛。〖平阿〗故属沛。有徐山。〖义成〗故属沛。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆丹阳郡〔秦鄣郡，武帝更名。雒阳东二千一百六十里。建安十三年，孙权分新都郡。〕十六城，户十三万六千五百一十八，口六十三万五百四十五。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖宛陵〗〖溧阳〗〖丹阳〗〖故鄣〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖於潜〗〖泾〗〖歙〗〖黝〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖陵阳〗〖芜湖〗中江在西。〖秣陵〗南有牛渚。〖湖熟〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖句容〗〖江乘〗〖春谷〗〖石城〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆庐江郡〔文帝分淮南置。建武十三年省六安国，以其县属。雒阳东一千七百里。〕十四城，户十万一千三百九十二，口四十二万四千六百八十三。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖舒〗有桐乡。〖雩娄〗侯国。〖寻阳〗南有九江，东合为大江。〖潜〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖临湖〗侯国。〖龙舒〗侯国。〖襄安〗〖皖〗有铁。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖居巢〗侯国。〖六安〗国。〖蓼〗侯国。〖安丰〗有大别山。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖阳泉〗侯国。〖安风〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆会稽郡〔秦置。本治吴，立郡吴，乃移山阴。雒阳东三千八百里。〕十四城，户十二万三千九十，口四十八万一千一百九十六。〖山阴〗会稽山在南，上有禹冢。有浙江。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖鄮〗〖乌伤〗〖诸暨〗〖馀暨〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖太末〗〖上虞〗〖剡〗〖馀姚〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖句章〗〖鄞〗〖章安〗故治，闽越地，光武更名。〖永宁〗永和三年以章安县东瓯乡为县。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖东部〗侯国。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆吴郡〔顺帝分会稽置。雒阳东三千二百里。〕十三城，户十六万四千一百六十四，口七十万七百八十二。〖吴〗本国。震泽在西，后名具区泽。〖海盐〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖乌程〗〖馀杭〗〖毗陵〗季札所居。北江在北。〖丹徒〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖曲阿〗〖由拳〗〖安〗〖富春〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖阳羡〗邑。〖无锡〗侯国。〖娄〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "◆豫章郡〔高帝置。雒阳南二千七百里。〕二十一城，户四十万六千四百九十六，口百六十六万八千九百六。〖南昌〗〖建城〗",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖新淦〗〖宜春〗〖庐陵〗〖赣〗有豫章水。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖雩都〗〖南野〗有台领山。〖南城〗〖鄱阳〗有鄱水。黄金采。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖历陵〗有傅易山。〖馀汗〗〖鄡阳〗〖彭泽〗彭蠡泽在西。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖柴桑〗〖艾〗〖海昏〗侯国。〖平都〗侯国，故安平。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "〖石阳〗〖临汝〗永元八年置。〖建昌〗永元十六年分海昏置。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十二·郡国四",
    "text": "右扬州刺史部，郡六、县邑、侯国九十二。",
    "chapter_url": "https://duguoxue.com/ershisishi/3430.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "○益州汉中 巴郡 广汉 蜀郡 犍为 牂牁 越巂 益州",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "永昌 广汉属国 蜀郡属国 犍为属国○凉州陇西 汉阳 武都 金城 安定 北地 武威 张掖",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "酒泉 敦煌 张掖属国 张掖居延属国○并州",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "上党 太原 上郡 西河 五原 云中 定襄 雁门 朔方○幽州涿郡 广阳 代郡 上谷 渔阳 右北平 辽西 辽东",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "玄菟 乐浪 辽东属国○交州南海 苍梧 郁林 合浦 交趾 九真 日南",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆汉中郡〔秦置。雒阳西千九百九十里。〕九城，户五万七千三百四十四，口二十六万七千四百二。〖南郑〗〖成固〗妫墟在西北。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖西城〗〖襃中〗〖沔阳〗有铁。〖安阳〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖锡〗有锡，春秋时曰锡穴。〖上庸〗本庸国。〖房陵〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆巴陵〔秦置。雒阳西三千七百里。〕十四城，户三十一万六百九十一，口百八万六千四十九。〖江州〗〖宕渠〗有铁。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖朐忍〗〖阆中〗〖鱼复〗扞水有扞关。〖临江〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖枳〗〖涪陵〗出丹。〖垫江〗〖安汉〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖平都〗〖充国〗永元二年分阆中置。〖宣汉〗〖汉昌〗永元中置。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆广汉郡〔高帝置。雒阳西三千里。〕十一城，户十三万九千八百六十五，口五十万九千四百三十八。〖雒〗刺史治。〖新都〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖绵竹〗〖什邡〗〖涪〗〖梓潼〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖白水〗〖葭萌〗〖郪〗〖广汉〗有沈水。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖德阳〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆蜀郡〔秦置。雒阳西三千一百里。〕十一城，户三十万四百五十二，口百三十五万四百七十六。〖成都〗〖郫〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖江原〗〖繁〗〖广都〗〖临邛〗有铁。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖湔氐道〗岷山在西徼外。〖汶江道〗〖八陵〗〖广柔〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖绵歋〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆犍为郡〔武帝置。雒阳西三千二百七十里。刘璋分立江阳郡。〕九城，户十三万七千七百一十三，口四十一万一千三百七十八。〖武阳〗有彭亡聚。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖资中〗〖牛鞞〗〖南安〗有鱼涪津。〖僰道〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖江阳〗〖符节〗〖南广〗〖汉安〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆牂牁郡〔武帝置。雒阳西五千七百里。〕十六城，户三万一千五百二十三，口二十六万七千二百五十三。〖故且兰〗〖平夷〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖鄨〗〖毋敛〗〖谈指〗出丹。〖夜郎〗出雄黄、雌黄。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖同并〗〖谈稾〗〖漏江〗〖毋单〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖宛温〗〖镡封〗〖漏卧〗〖句町〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖进乘〗〖西随〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆越巂郡〔武帝置。雒阳四千八百里。〕十四城，户十三万一百二十，口六十二万三千四百一十八〖邛都〗南山出铜。〖遂久〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖灵关道〗〖台登〗出铁。〖青蛉〗有禺同山，俗谓有金马碧鸡。〖卑水〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖三缝〗〖会无〗出铁。〖定莋〗〖阐〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖苏示〗〖大莋〗〖莋秦〗〖姑复〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆益州郡〔武帝置。故滇王国。雒阳西五千六百里。诸葛亮表有耽文山、泽山、司弥瘗山、娄山、辟龙山，此等并皆未详所在县。〕十七城，户二万九千三十六。口十一万八百二。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖滇池〗出铁。有池泽。北有黑水祠。〖胜休〗〖俞元〗装山出铜。〖律高〗石室山出锡。盢町山出银、铅。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖贲古〗采山出铜、锡。羊山出银、铅。〖毋棳〗〖建伶〗〖谷昌〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖牧靡〗〖味〗〖昆泽〗〖同濑〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖同劳〗〖双柏〗出银。〖连然〗〖梇栋〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖秦臧〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆永昌郡〔明帝永平十二年分益州置。雒阳西七千二百六十里。〕八城，户二十三万一千八百九十七，口百八十九万七千三百四十四。〖不韦〗出铁。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖巂唐〗〖比苏〗〖楪榆〗〖邪龙〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖云南〗〖哀牢〗永平中置，故牢王国。〖博南〗永平中置。南界出金。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆广汉属国〔故北部都尉，属广汉郡，安帝时以为属国都尉，别领三城。〕户三万七千一百一十，口二十万五千六百五十二。〖阴平道〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖甸氐道〗〖刚氐道〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆蜀郡属国〔故属西部都尉，延光元年以为属国都尉，别领四城。〕户十一万一千五百六十八，口四十七万五千六百二十九。〖汉嘉〗故青衣，阳嘉二年改。有蒙山。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖严道〗有邛僰九折坂者，邛邮置。〖徙〗〖旄牛〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆犍为属国〔故郡南部都尉，永初元年以为属国都尉，别领二城。〕户七千九百三十八，口三万七千一百八十七。〖朱提〗山出银、铜。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖汉阳〗右益州刺史部，郡、国十二，县、道一百一十八。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆陇西郡〔秦置。雒阳西二千二百二十里。〕十一城，户五千六百二十八，口二万九千六百三十七。〖狄道〗〖安故〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖氐道〗养水出此。〖首阳〗有鸟鼠同穴山，渭水出。〖大夏〗〖襄武〗有五鸡聚。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖临洮〗有西顷山。〖枹罕〗故属金城。〖白石〗故属金城。〖鄣〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖河关〗故属金城。积石山在西南，河水出。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆汉阳郡〔武帝置，为天水，永元十七年更名。在雒阳西二千里。〕十三城，户二万七千四百二十三，口十三万一百三十八。〖冀〗有朱圄山。有缇群山。有雒门聚。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖望恒〗〖阿阳〗〖略阳〗有街泉亭。〖勇士〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖成纪〗〖陇〗刺史治。有大坂名陇坻，豲坻聚有秦亭。〖豲道〗〖兰干〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖平襄〗〖显亲〗〖上邽〗故属陇西。〖西〗故属陇西。有嶓冢山，西汉水。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆武都郡〔武帝置。雒阳西一千九百六十里。〕七城，户二万一百二，口八万一千七百二十八。〖下辨〗〖武都道〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖上禄〗〖故道〗〖河池〗〖沮〗沔水出东狼谷。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖羌道〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆金城郡〔昭帝置。雒阳西二千八百里。〕十城，户三千八百五十八，口万八千九百四十七。〖允吾〗〖浩亹〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖令居〗〖枝阳〗〖金城〗〖榆中〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖临羌〗有昆仑山。〖破羌〗〖安夷〗〖允街〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆安定郡〔武帝置。雒阳西千七百里。〕八城，户六千九十四，口二万九千六十。〖临泾〗〖高平〗有第一城。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖朝那〗〖乌枝〗有瓦亭，出薄落谷。〖三水〗〖阴盘〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖彭阳〗〖鹑觚〗故属北地。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆北地郡〔秦置。雒阳西千一百里。〕六城，户三千一百二十二，口万八千六百三十七。〖富平〗〖泥阳〗有五柞亭。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖弋居〗有铁。〖廉〗〖参〗故属安定。〖灵州〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆武威郡〔故匈奴休屠王地，武帝置。雒阳西三千五百里。〕十四城，户万四十二，口三万四千二百二十六。〖姑臧〗〖张掖〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖武威〗〖休屠〗〖揟次〗〖鸾鸟〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖朴[A16L]〗〖媪围〗〖宣威〗〖仓松〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖鹯阴〗故属安定。〖租厉〗故属安定。〖显美〗故属张掖。〖左骑〗千人官。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆张掖郡〔故匈奴昆邪王地，武帝置。雒阳西四千二百里。献帝分置西郡。〕八城，户六千五百五十二，口二万六千四十。〖觻得〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖昭武〗〖删丹〗弱水出。〖氐池〗〖屋兰〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖日勒〗〖骊靬〗〖番和〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆酒泉郡〔武帝置。雒阳西四千七百里。〕九城，户万二千七百六。〖福禄〗〖表氏〗〖乐涫〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖玉门〗〖会水〗〖沙头〗〖安弥〗故曰绥弥。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖乾齐〗〖延寿〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆敦煌郡〔武帝置。雒阳西五千里。〕六城，户七百四十八，口二万九千一百七十。〖敦煌〗古瓜州，出美瓜。〖冥安〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖效谷〗〖拼泉〗〖广至〗〖龙勒〗有玉门关。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆张掖属国〔武帝置属国都尉，以主蛮夷降者。安帝时，别领五城。〕户四千六百五十六，口万六千九百五十二。〖候官〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖左骑〗〖千人〗〖司马官〗〖千人官〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆张掖居延属国〔故郡都尉，安帝别领一城。〕户一千五百六十，口四千七百三十三。〖居延〗有居延泽，古流沙。右凉州刺史部，郡十二，县、道、候官九十八。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆上党郡〔秦置。雒阳北千五百里。〕十三城，户二万六千二百二十二，口十二万七千四百三。〖长子〗〖屯留〗绛水出。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖铜鞮〗〖沾〗〖涅〗有阏与聚。〖襄垣〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖壶关〗有黎亭，故黎国。〖泫氏〗有长平亭。〖高都〗〖潞〗本国。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖猗氏〗〖阳阿〗侯国。〖谷远〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆太原郡〔秦置。〕十六城，户三万九百二，口二十万一百二十四。〖晋阳〗本唐国。有龙山，晋水所出。刺史治。〖界休〗有界山，有绵上聚。有千亩聚。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖榆次〗有凿壶。〖中都〗〖于离〗〖兹氏〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖狼孟〗〖邬〗〖盂〗〖平陶〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖京陵〗春秋时九京。〖阳曲〗〖大陵〗有铁。〖祁〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖虑歋〖阳邑〗有箕城。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆上郡〔秦置。〕十城，户五千一百六十九，口二万八千五百九十九。〖肤施〗〖白土〗〖漆垣〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖奢延〗〖雕阴〗〖桢林〗〖定阳〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖高奴〗〖龟兹属国〗〖候官〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆西河郡〔武帝置。雒阳北千二百里。〕十三城，户五千六百九十八，口二万八百三十八。〖离石〗〖平定〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖美稷〗〖乐街〗〖中阳〗〖皋狼〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖平周〗〖平陆〗〖益兰〗〖圜阴〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖蔺〗〖圜阳〗〖广衍〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆五原郡〔秦置为九原，武帝更名。〕十城，户四千六百六十七，口二万二千九百五十七。〖九原〗〖五原〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖临沃〗〖文国〗〖河阴〗〖武都〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖宜梁〗〖曼柏〗〖成宜〗〖西安阳〗北有阴山。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆云中郡〔秦置。〕十一城，户五千三百五十一，口二万六千四百三十。〖云中〗〖咸阳〗〖箕陵〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖沙陵〗〖沙南〗〖北舆〗〖武泉〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖原阳〗〖定襄〗故属定襄。〖成乐〗故属定襄。〖武进〗故属定襄。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆定襄郡〔高帝置。〕五城，户三千一百五十三，口万三千五百七十一。〖善无〗故属雁门。〖桐过〗〖武成〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖骆〗〖中陵〗故属雁门。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆雁门郡〔秦置。雒阳北千五百里。〕十四城，户三万一千八百六十二，口二十四万九千。〖阴馆〗〖繁畤〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖楼烦〗〖武州〗〖汪陶〗〖剧阳〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖崞〗〖平城〗〖埒〗〖马邑〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖卤城〗故属代郡。〖广武〗故属太原。有夏屋山。〖原平〗故属太原。〖彊阴〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆朔方郡〔武帝置。〕六城，户千九百八十七，口七千八百四十三。〖临戎〗〖三封〗〖朔方〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖沃野〗〖广牧〗〖大城〗故属西河。右并州刺史部，郡九，县、邑、侯国九十八。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆涿郡〔高帝置。雒阳东北千八百里。〕七城，户十万二千二百一十八，口六十三万三千七百五十四。〖涿〗〖逎〗侯国。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖故安〗易水出，雹水出。〖范阳〗侯国。〖良乡〗〖北新城〗有汾水门。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖方城〗故属广阳。有临乡。有督亢亭。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆广阳郡〔高帝置，为燕国，昭帝更名为郡。世祖省并上谷，永元八年复。〕五城，户四万四千五百五十，口二十八万六百。〖蓟〗本燕国。刺史治。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖广阳〗〖昌平〗故属上谷。〖军都〗故属上谷。〖安次〗故属勃海。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆代郡〔秦置。雒阳东北二千五百里。〕十一城，户二万一百二十三，口十二万六千一百八十八。〖高柳〗〖桑乾〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖道人〗〖当城〗〖马城〗〖班氏〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖狋氏〗〖北平邑〗永元八年复。〖东安阳〗〖平舒〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖代〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆上谷郡〔秦置。雒阳东北三千二百里。〕八城，户万三百五十二，口五万一千二百四。〖沮阳〗〖潘〗永元十一年复。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖甯〗〖广甯〗〖居庸〗〖雊瞀〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖涿鹿〗〖下落〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆渔阳郡〔秦置。雒阳东北二千里。〕九城，户六万八千四百五十六，口四十三万五千七百四十。〖渔阳〗有铁。〖狐奴〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖潞〗〖雍奴〗〖泉州〗有铁。〖平谷〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖安乐〗〖傂奚〗〖犷平〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆右北平郡〔秦置。雒阳东北二千三百里。〕四城，户九千一百七十，口五万三千四百七十五。〖土垠〗〖徐无〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖俊靡〗〖无终〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆辽西郡〔秦置。雒阳东北三千三百里。〕五城，户万四千一百五十，口八万一千七百一十四。〖阳乐〗〖海阳〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖令支〗有孤竹城。〖肥如〗〖临渝〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆辽东郡〔秦置。雒阳东北三千六百里。〕十一城，户六万四千一百五十八，口八万一千七百一十四。〖襄平〗〖新昌〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖无虑〗〖望平〗〖候城〗〖安市〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖平郭〗有铁。〖西安平〗〖汶〗〖番汗〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖沓氏〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆玄菟郡〔武帝置。雒阳东北四千里。〕六城，户一千五百九十四，口四万三千一百六十三。〖高句骊〗辽山，辽水出。〖西盖马〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖上殷台〗〖高显〗故属辽东。〖候城〗故属辽东。〖辽阳〗故属辽东。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆乐浪郡〔武帝置。雒阳东北五千里。〕十八城，户六万一千四百九十二，口二十五万七千五十。〖朝鲜〗〖讠冉邯〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖浿水〗〖含资〗〖占蝉〗〖遂城〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖增地〗〖带方〗〖驷望〗〖海冥〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖列口〗〖长岑〗〖屯有〗〖昭明〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖镂方〗〖提奚〗〖浑弥〗〖乐都〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆辽东属国〔故邯乡，西部都尉，安帝时以为属国都尉，别领六城。雒阳东北三千二百六十里。〕〖昌辽〗故天辽，属辽西。〖宾徒〗故属辽西。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖徒河〗故属辽西。〖无虑〗有医无虑山。〖险渎〗〖房〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "右幽州刺史部，郡、国十一，县、邑、侯国九十。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆南海郡〔武帝置。雒阳南七千一百里。〕七城，户七万一千四百七十七，口二十五万二百八十二。〖番禺〗〖博罗〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖中宿〗〖龙川〗〖四会〗〖揭阳〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖增城〗有劳领山。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆苍梧郡〔武帝置。雒阳南六千四百一十里。〕十一城，户十一万一千三百九十五，口四十六万六千九百七十五。〖广信〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖谢沐〗〖高要〗〖封阳〗〖临贺〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖端谿〗〖冯乘〗〖富川〗〖荔浦〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖猛陵〗〖鄣平〗〖郁林郡〗秦桂林郡，武帝更名。雒阳南六千五百里。十一城。〖布山〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖安广〗〖阿林〗〖广郁〗〖中溜〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖桂林〗〖潭中〗〖临尘〗〖定周〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖增食〗〖领方〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆合浦郡〔武帝置。雒阳南九千一百九十一里。〕五城，户二万三千一百二十一，口八万六千六百一十七。〖合浦〗〖徐闻〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖高凉〗〖临元〗〖朱崖〗◆交趾郡〔武帝置。即安阳王国。雒阳南万一千里。〕十二城。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖龙编〗〖羸娄〗〖安定〗〖苟漏〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖麋泠〗〖曲阳〗〖北带〗〖稽徐〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖西于〗〖朱〗〖封谿〗建武十九年置。〖望海〗建武十九年置。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆九真郡〔武帝置，雒阳南万一千五百八十里。〕五城，户四万六千五百一十三，口二十万九千八百九十四。〖胥浦〗〖居风〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖咸懽〗〖无功〗〖无编〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "◆日南郡〔秦象郡，武帝更名。雒阳南万三千四百里。〕五城，户万八千二百六十三，口十万六百七十六。〖西卷〗〖朱吾〗",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "〖卢容〗〖象林〗〖比景〗右交州刺史部，郡七，县五十六。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "《汉书·地理志》承秦三十六郡，县邑数百，后稍分析，至于孝平，凡郡、国百三，县、邑、道、侯国千五百八十七。世祖中兴，惟官多役烦，乃命并合，省郡、国十，县、邑、道、侯国四百馀所。至明帝置郡一，章帝置郡、国二，和帝置三，安帝又命属国别领比郡者六，又所省县，渐复分置。至于孝顺，凡郡、国百五，县、邑、道、侯国千一百八十，民户九百六十九万八千六百三十，口四千九百一十五万二百二十。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十三·郡国五",
    "text": "赞曰：众安后载，政洽区分。侯罢守列，民无常君。称号迁隔，封割纠纷。略存减益，多证前闻。",
    "chapter_url": "https://duguoxue.com/ershisishi/3431.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "太傅 太尉 司徒 司空 将军",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "汉之初兴，承继大乱，兵不及戢，法度草创，略依秦制，后嗣因循。至景帝，感吴楚之难，始抑损诸侯王。及至武帝，多所改作，然而奢广，民用匮乏。世祖中兴，务从节约，并官省职，费减亿计，所以补复残缺，及身未改，而四海从风，中国安乐者也。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "昔周公作《周官》，分职著明，法度相持，王室虽微，犹能久存。今其遗书，所以观周室牧民之德既至，又其有益来事之范，殆未有所穷也。故新汲令王隆作《小学汉官篇》，诸文倜说，较略不究。唯班固著《百官公卿表》，记汉承秦置官本末，讫于王莽，差有条贯。然皆孝武奢广之事，又职分未悉。世祖节约之制，宜为常宪，故依其官簿，粗注职分，以为《百官志》。凡置官之本及中兴所省，无因复见者，既在《汉书·百官表》，不复悉载。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "太傅，上公一人。本注曰：掌以善导，无常职。世祖以卓茂为太傅，薨，因省。其后每帝初即位，辄置太傅录尚书事，薨，辄省。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "太尉，公一人。本注曰：掌四方兵事功课，岁尽即奏其殿最而行赏罚。凡郊祀之事，掌亚献。大丧则告谥南郊。凡国有大造大疑，则与司徒、司空通而论之。国有过事，则与二公通谏争之。世祖即位，为大司马。建武二十七年，改为太尉。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "长史一人，千石。本注曰：署诸曹事。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "掾史属二十四人。本注曰：《汉旧注》东西曹掾比四百石，馀掾比三百石，属比二百石，故曰公府掾，比古元士三命者也。或曰，汉初掾史辟，皆上言之，故有秩比命士，其所不言，则为百石属。其后皆自辟除，故通为百石云。西曹主府史署用。东曹主二千石长史迁除及军吏。户曹主民户、祠祀、农桑。奏曹主奏议事。辞曹主辞讼事。法曹主邮驿科程事。尉曹主卒徒转运事。贼曹主盗贼事。决曹主罪法事。兵曹主兵事。金曹主货币、盐、铁事。仓曹主仓谷事。黄阁主簿录省从事。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "令史及御属二十三人。本注曰：《汉旧注》公令史百石，自中兴以后，注不说石数。御属主为公卿。阁下令史主阁下威仪事。记室令史主上章表报书记。门令史主府门。其馀令史，各典曹文书。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "司徒，公一人。本注曰：掌人民事。凡教民孝悌、逊顺、谦俭，养生送死之事，则议其制，建其度。凡四方民事功课，岁尽则奏其殿最而行赏罚。凡郊祀之事，掌省牲视氵翟，大丧则掌奉安梓宫。凡国有大疑大事，与太尉同。世祖即位，为大司徒，建武二十七年，去“大”。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "长史一人，千石。掾属三十一人。令史及御属三十六人。本注曰：世祖即位，以武帝故事置司直，居丞相府，助督录诸州，建武十八年省也。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "司空，公一人。本注曰：掌水土事。凡营城起邑、浚沟洫、修坟防之事，则议其利，建其功。凡四方水土功课，岁尽则奏其殿最而行赏罚。凡郊祀之事，掌扫除、乐器，大丧则掌将校复土。凡国有大造大疑，谏争，与太尉同。世祖即位，为大司空，建武二十七年，去“大”。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "属长史一人，千石。掾属二十九人。令史及御属四十二人。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "将军，不常置。本注曰：掌征伐背叛。比公者四：第一大将军，次骠骑将军，次车骑将军，次卫将军。又有前、后、左、右将军。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "初，武帝以卫青数征伐有功，以为大将军，欲尊宠之。以古尊官唯有三公，皆将军始自秦、晋，以为卿号，故置大司马官号以冠之。其后霍光、王凤等皆然。成帝绥和元年，赐大司马印绶，罢将军官。世祖中兴，吴汉以大将军为大司马，景丹为骠骑大将军，位在公下，及前、后、左、右杂号将军众多，皆主征伐，事讫皆罢。明帝初即位，以弟东平王苍有贤才，以为骠骑将军。以王故，位在公上，数年后罢。章帝即位，西羌反，故以舅马防行车骑将军征之，还后罢。和帝即位，以舅窦宪为车骑将军，征匈奴，位在公下。还复有功，迁大将军，位在公上。复征西羌，还免官，罢。安帝即位，西羌寇乱，复以舅邓骘为车骑将军征之，还迁大将军，位如宪，数年复罢。自安帝政治衰缺，始以嫡舅耿宝为大将军，常在京都。顺帝即位，又以皇后父、兄、弟相继为大将军，如三公焉。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "长史、司马皆一人，千石。本注曰：司马主兵，如太尉。从事中郎二人，六百石。本注曰：职参谋议，掾属二十九人。令史及御属三十一人。本注曰：此皆府员职也。又赐官骑三十人及鼓吹。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "其领军皆有部曲。大将军营五部，部校尉一人，比二千石。军司马一人，比千石。部下有曲，曲有军候一人，比六百石。曲下有屯，屯长一人，比二百石。其不置校尉部，但军司马一人。又有军假司马、假候，皆为副贰。其别营领属为别部司马，其兵多少各随时宜。门有门侯。其馀将军，置以征伐，无员职，亦有部曲、司马、军候以领兵。其职吏部集各一人，总知营事。兵曹掾史主兵事器械。禀假掾史主禀假禁司。又置外刺、刺奸，主罪法。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十四·百官一",
    "text": "明帝初置度辽将军，以卫南单于众新降有二心者，后数有不安，遂为常守。",
    "chapter_url": "https://duguoxue.com/ershisishi/3432.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "太常 光禄勋 卫尉 太仆 廷尉 太鸿胪",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "太常，卿一人，中二千石。本注曰：掌礼仪祭祀。每祭祀，先奏其礼仪。及行事，常赞天子。每选试博士，奏其能否。大射、养老、大丧，皆奏其礼仪。每月前晦，察行陵庙。丞一人，比千石。六百石。本注曰：掌凡行礼及祭祀小事，总署曹事。其署曹掾史，随事为员，诸卿皆然。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "太史令一人，六百石。本注曰：掌天时、星历。凡岁将终，奏新年历。凡国祭祀、丧、娶之事，掌奏良日及时节禁忌。凡国有瑞应、灾异，掌记之。丞一人。明堂及灵台丞一人，二百石。本注曰：二丞，掌守明堂、灵台。灵台掌候日月星气，皆属太史。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "博士祭酒一人，六百石。本仆射，中兴转为祭酒。博士十四人，比六百石。本注曰：《易》四，施、孟、梁丘、京氏。《尚书》三，欧阳、大小夏侯氏。《诗》三，鲁、齐、韩氏。《礼》二，大小戴氏。《春秋》二，《公羊》严、颜氏。掌教弟子。国有疑事，掌承问对。本四百石，宣帝增秩。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "太祝令一人，六百石。本注曰：凡国祭祀，掌读祝及迎送神。丞一人。本注曰：掌祝小神事。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "太宰令一人，六百石。本注曰：掌宰工鼎俎馔具之物。凡国祭祀，掌陈馔具。丞一人。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "大予乐令一人，本注曰：掌伎乐。凡国祭祀，掌请奏乐，及大飨用乐，掌其陈序。丞一人。高庙令一人，六百石。本注曰：守庙，掌案行扫除。无丞。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "世祖庙令一人，六百石。本注曰：如高庙。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "先帝陵，每陵园令各一人，六百石。本注曰：掌守陵园，案行扫除。丞及校长各一人。本注曰：校长，主兵戎盗贼事。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "先帝陵，每陵食官令各一人，六百石。本注曰：掌望晦时节祭祀。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右属太常。本注曰：有祠祀令一人，后转属少府。有太卜令，六百石，后省并太史。中兴以来，省前凡十官。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "光禄勋，卿一人，中二千石。本注曰：掌宿卫宫殿门户，典谒署郎更直执戟，宿卫门户，考其德行而进退之。郊祀之事，掌三献。丞一人，比千石。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "五官中郎将一人，比二千石。本注曰：主五官郎。五官中郎，比六百石。本注曰：无员。五官侍郎，比四百石。本注曰：无员。五官郎中，比三百石。本注曰：无员。凡郎官皆主更直执戟，宿卫诸殿门，出充车骑。唯议郎不在直中。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "左中郎将，比二千石。本注曰：主左署郎。中郎，比六百石。侍郎，比四百石。郎中，比三百石。本注曰：皆无员。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右中朗将，比二千石。本注曰：主右署郎。中朗，比六百石。侍郎，比四百石。郎中，比三百石。本注曰：皆无员。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "虎贲中朗将，比二千石。本注曰：主虎贲宿卫。左右仆射、左右陛长各一人，比六百石。本注曰：仆射，主虎贲郎习射。陛长，主直虎贲，朝会在殿中。虎贲中郎，比六百石。虎贲侍郎，比四百石。虎贲郎中，比三百石。节从虎贲，比二百石。本注曰：皆无员。掌宿卫侍从。自节从虎贲久者转迁，才能差高至中郎。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "羽林中郎将，比二千石。本注曰：主羽林郎。羽林郎，比三百石。本注曰：无员。掌宿卫侍从。常选汉阳、陇西、安定、北地、上郡、西河凡六郡良家补。本武帝以便马从猎，还宿殿陛岩下室中，故号岩郎。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "羽林左监一人，六百石。本注曰：主羽林左骑。丞一人。羽林右监一人，六百石。本注曰：主羽林右骑。丞一人。奉车都尉，比二千石。本注曰：无员。掌御乘舆车。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "驸马都尉，比二千石。本注曰：无员。掌驸马。骑都尉，比二千石。本注曰：无员。本监羽林骑。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "光禄大夫，比二千石。本注曰：无员。凡大夫、议郎皆掌顾问应对，无常事，唯诏令所使。凡诸国嗣之丧，则光禄大夫掌吊。太中大夫，千石。本注曰：无员。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "中散大夫，六百石。本注曰：无员。谏议大夫，六百石。本注曰：无员。议郎，六百石，本注曰：无员。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "谒者仆射一人，比千石。本注曰：为谒者台率，主谒者，天子出，奉引。古重习武，有主射以督录之。故曰仆射。常侍谒者五人，比六百石。本注曰：主殿上时节威仪。谒者三十人。其给事谒者，四百石。其灌谒者郎中，比三百石。本注曰：掌宾赞受事，及上章报问。将、大夫以下之丧，掌使吊。本员七十人，中兴但三十人。初为灌谒者，满岁为给事谒者。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右属光禄勋。本注曰：职属光禄者，自五官将至羽林右监，凡七署。自奉车都尉至谒者，以文属焉。旧有左右曹，秩以二千石，上殿中，主受尚书奏事，平省之。世祖省，使小黄门郎受事，车驾出，给黄门郎兼。有请室令，车驾出，在前请所幸，徼车迎白，示重慎。中兴但以郎兼，事讫罢，又省车、户、骑凡三将，及羽林令。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "卫尉，卿一人，中二千石。本注曰：掌宫门卫士，宫中徼循事。丞一人，比千石。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "公车司马令一人，六百石。本注曰：掌宫南阙门，凡吏民上章，四方贡献，及征诣公车者。丞、尉各一人。本注曰：丞选晓讳，掌知非法。尉主阙门兵禁，戒非常。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "南宫卫士令一人，六百石。本注曰：掌南宫卫士。丞一人。北宫卫士令一人，六百石。本注曰：掌北宫卫士。丞一人。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "左右都候各一人，六百石。本注曰：主剑戟士，徼循宫及天子有所收考。丞各一人。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "宫掖门，每门司马一人，比千石。本注曰：南宫南屯司马，主平城门。宫门苍龙司马，主东门。玄武司马，主玄武门。北屯司马，主北门。北宫朱爵司马，主南掖门。东明司马，主东门。朔平司马，主北门：凡七门。凡居宫中者，皆有口籍于门之所属。宫名两字，为铁印文符，案省符乃内之。若外人以事当入，本官长史为封棨传。其有官位，出入令御者言其官。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右属卫尉。本注曰：中兴省旅贲令，卫士一人丞。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "太仆，卿一人，中二千石。本注曰：掌车马。天子每出，奏驾上卤簿，用大驾则执御。丞一人，比千石。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "考工令一人，六百石。本注曰：主作兵器弓弩刀铠之属，成则传执金吾入武库，及主织绶诸杂工。左右丞各一人。车府令一人，六百石。本注曰：主乘舆诸车。丞一人。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "未央厩令一人，六百石。本注曰：主乘舆及厩中诸马。长乐厩丞一人。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右属太仆。本注曰：旧有六厩，皆六百石令，中兴省约，但置一厩。后置左骏令、厩，别主乘舆御马，后或并省。又有牧师范，皆令官，主养马，分在河西六郡界中，中兴皆省，唯汉阳有流马菀，但以羽林郎监领。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "廷尉，卿一人，中二千石。本注曰：掌平狱，奏当所应。凡郡国谳疑罪，皆处当以报。正、左监各一人。左平一人，六百石。本注曰：掌平决诏狱。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右属廷尉。本注曰：孝武帝以下，置中都官狱二十六所，各令长名世祖中兴皆省，唯廷尉及雒阳有诏狱。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "大鸿胪，卿一人，中二千石。本注曰：掌诸侯及四方归义蛮夷。其郊庙行礼，赞导，请行事，既可，以命群司。诸王入朝，当郊迎，典其礼仪。及郡国上计，匡四方来，亦属焉。皇子拜王，赞授印绶。及拜诸侯、诸侯嗣子及四方夷狄封者，台下鸿胪召拜之。王薨则使吊之，及拜王嗣。丞一人。比千石。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "大行令一人，六百石，本注曰：主诸郎。丞一人。治礼郎四十七人。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十五·百官二",
    "text": "右属大鸿胪。本注曰：承秦有典属国，别主四方夷狄朝贡侍子，成帝时省并大鸿胪。中兴省驿官、别火二令、丞，及郡邸长、丞，但令郎治郡邸。",
    "chapter_url": "https://duguoxue.com/ershisishi/3433.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "宗正 大司农 少府",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "宗正，卿一人，中二千石。本注曰：掌序录王国嫡庶之次及诸宗室亲属远近，郡国岁因计上宗室名籍。若有犯法当髡以上，先上诸宗正，宗正以闻，乃报决。丞一人，比千石。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "诸公主，每主家令一人，六百石。丞一人，三百石。本注曰：其馀属吏增减无常。右属宗正。本注曰：中兴省都司空令、丞。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "大司农，卿一人，中二千石。本注曰：掌诸钱谷金帛诸货币。郡国四时上月旦见钱谷簿，其逋未毕，各具别之。边郡诸官请调度者，皆为报给，损多益寡，取相给足。丞一人，比千石。部丞一人，六百石。本注曰：部丞主帑藏。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "太仓令一人，六百石。本注曰：主受郡国传漕谷。丞一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "平准令一人，六百石。本注曰：掌知物贾，主练染，作采色。丞一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "导官令一人，六百石。本注曰：主舂御米及作乾糒。导，择也。丞一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "右属大司农。本注曰：郡国盐官、铁官本属司农，中兴皆属郡县。又有廪牺令，六百石，掌祭祀牺牲雁鹜之属。及雒阳市长、荥阳敖仓官，中兴皆属河南尹。馀均输等皆省。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "少府，卿一人，中二千石。本注曰：掌中服御诸物，衣服宝货珍膳之属。丞一人，比千石。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "太医令一人，六百石。本注曰：掌诸医。药丞、方丞各一人。本注曰：药丞主药。方丞主药方。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "太官令一人，六百石。本注曰：掌御饮食。左丞、甘丞、汤官丞、果丞各一人。本注曰：左丞主饮食。甘丞主膳具。汤官丞主酒。果丞主果。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "守宫令一人，六百石。本注曰：主御纸笔墨及尚书财用诸物及封泥。丞一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "上林苑令一人，六百石。本注曰：主苑中禽兽。颇有民居，皆主之。捕得其兽送太官。丞、尉各一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "侍中，比二千石。本注曰：无员。掌侍左右，赞导众事，顾问应对。法驾出，则多识者一人参乘，馀皆骑在乘舆车后。本有仆射一人，中兴转为祭酒，或置或否。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "中常侍，千石。本注曰：宦者，无员。后增秩比二千石。掌侍左右，从入内宫，赞导内众事，顾问应对给事。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "黄门侍郎，六百石。本注曰：无员。掌侍从左右，给事中，关通中外。及诸王朝见于殿上，引王就坐。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "小黄门，六百石。本注曰：宦者，无员。掌侍左右，受尚书事。上在内宫，关通中外及中宫已下众事。诸公主及王太妃等有疾苦，则使问之。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "黄门令一人，六百石。本注曰：宦者。主省中诸宦者。丞、从丞各一人。本注曰：宦者。从丞主出入从。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "黄门署长、画室署长、玉堂署长各一人。丙署长七人。皆四百石，黄绶。本注曰：宦者。各主中宫别处。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "中黄门冗从仆射一人，六百石。本注曰：宦者。主中黄门冗从。居则宿卫，直守门户。出则骑从，夹乘舆车。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "中黄门，比百石。本注曰：宦者，无员。后增比三百石。掌给事禁中。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "掖庭令一人，六百石。本注曰：宦者。掌后宫贵人采女事。左右丞、暴室丞各一人。本注曰：宦者。暴室丞主中妇人疾病者，就此室治。其皇后、贵人有罪，亦就此室。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "永巷令一人，六百石。本注曰：宦者。典官婢侍使。丞一人。本注曰：宦者。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "御府令一人，六百石。本注曰：宦者。典官婢作中衣服及补浣之属。丞、织室丞各一人。本注曰：宦者。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "祠祀令一人，六百石。本注曰：典中诸小祠祀。丞一人。本注曰：宦者。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "钩盾令一人，六百石。本注曰：宦者。典诸近池苑囿游观之处。丞、永安丞各一人，三百石。本注曰：宦者。永安，北宫东北别小宫名，有园观。苑中丞、果丞、鸿池丞、南园丞各一人，二百石。本注曰：苑中丞主苑中离官。果丞主果园。鸿池，池名，在雒阳东二十里。南园在雒水南。濯龙监、直里监各一人，四百石。本注曰：濯龙亦园名，近北宫。直里亦园名也，在雒阳城西南角。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "中藏府令一人，六百石。本注曰：掌中币帛金银诸货物。丞一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "内者令一人，六百石。本注曰：掌宫中布张诸亵物。左右丞各一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "尚方令一人，六百石。本注曰：掌上手工作御刀剑诸好器物。丞一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "尚方令一人，千石。本注曰：承秦所置，武帝用宦者，更为中书谒者令，成帝用士人，复故。掌凡选署及奏下尚书曹文书众事。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "尚书仆射一人，六百石。本注曰：署尚书事，令不在则奏下众事。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "尚书六人，六百石。本注曰：成帝初署尚书四人，分为四曹：常侍曹尚书主公卿事，二千石曹尚书主郡国二千石事，民曹尚书主凡吏上书事，客曹尚书主外国夷狄事。世祖承遵，后分二千石曹，又分客曹为南主客曹、北主客曹，凡六曹。左右丞各一人，四百石。本注曰：掌录文书期会。左丞主吏民章报及驺伯史。右丞假署印绶及纸笔墨诸财用库藏。侍郎三十六人，四百石。本注曰：一曹有六人，主作文书起草。令史十八人，二百石。本注曰：曹有三，主书。后增剧曹三人，合二十一人。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "符节令一人，六百石。本注曰：为符节台率，主符节事。凡遣使掌授节。尚符玺郎中四人。本注曰：旧二人在中，主玺及虎符、竹符之半者。符节令史，二百石。本注曰：掌书。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "御史中丞一人，千石。本注曰：御史大夫之丞也。旧别监御史在殿中，密举非法。及御史大夫转为司空，因别留中，为御史台率，后又属少府。治书侍御史二人，六百石。本注曰：掌选明法律者为之。凡天下诸谳疑事，掌以法律当其是非。侍御史十五人，六百石。本注曰：掌察举非法，受公卿群吏奏事，有违失举劾之。凡郊庙之祠及大朝会、大封拜，则二人监威仪，有违失则劾奏。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "兰台令史，六百石。本注曰：掌奏及印工文书。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十六·百官三",
    "text": "右属少府。本注曰：职属少府者，自太医、上林凡四官。自侍中至御史，皆以文属焉。承秦，凡山泽陂池之税，名曰禁钱，属少府。世祖改属司农，考工转属太仆，都水属郡国。孝武帝初置水衡都尉，秩比二千石，别主上林苑有离官燕休之处，世祖省之，并其职于少府。每立秋貙刘之日，辄暂置水衡都尉，事讫乃罢之。少府本六丞，省五。又省汤官、织室令，置丞。又省上林十池监，胞人长丞，宦者、昆台、佽飞三令，二十一丞。又省水衡属官令、长、丞、尉二十馀人。章和以下，中官稍广，加尝药、太官、御者、钩盾、尚方、考工、别作监，皆六百石，宦者为之，转为兼副，或省，故录本官。",
    "chapter_url": "https://duguoxue.com/ershisishi/3434.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "△执金吾 太子太傅 大长秋 太子少傅 将作大匠 城门校尉 北军中候司隶校尉",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "执金吾一人，中二千石。本注曰：掌宫外戒司非常水火之事。月三绕行宫外，及主兵器。吾犹御也。丞一人，比千石。缇骑二百人。本注曰：无秩，比吏食奉。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "武库令一人，六百石。本注曰：主兵器。丞一人。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "右属执金吾。本注曰：本有式道、左右中候三人，六百石。车驾出，掌在前清道，还持麾至宫门，宫门乃开。中兴但一人，又不常置，每出，以郎兼式道候，事已罢，不复属执金吾。又省中垒、寺互、都船令、丞、尉及左右京辅都尉。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子太傅一人，中二千石。本注曰：职掌辅导太子。礼如师，不领官属。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "大长秋一人，二千石。本注曰：承秦将行，宦者。景帝更为大长秋，或用士人。中兴常用宦者，职掌奉宣中宫命。凡给赐宗亲，及宗亲当谒见者关通之，中宫出则从。丞一人，六百石。本注曰：宦者。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "中宫仆一人，千石。本注曰：宦者。主驭。本注曰：太仆，秩二千石，中兴省“太”，减秩千石，以属长秋。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "中宫谒者令一人，六百石。本注曰：宦者。中宫谒者三人，四百石。本注曰：宦者。主报中章。中宫尚书五人，六百石。本注曰：宦者。主中文书。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "中宫私府令一人，六百石。本注曰：宦者。主中藏币帛诸物，裁衣被补浣者皆主之。丞一人。本注曰：宦者。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "中宫永巷令一人，六百石。本注曰：宦者。主宫人。丞一人。本注曰：宦者。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "中宫黄门冗从仆射一人，六百石。本注曰：宦者。主中黄门冗从。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "中宫署令一人，六百石。本注曰：宦者。主中宫请署天子数。女骑六人，丞、复道丞各一人。本注曰：宦者。复道丞主中阁道。中宫药长一人，四百石。本注曰：宦者。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "右属大长秋。本注曰：承秦，有詹事一人，位在长秋上，亦宦者，主中诸官。成帝省之，以其职并长秋。是后皇后当法驾出，则中谒、中宦者职吏权兼詹事奉引，讫罢。宦者诛后，尚书选兼职吏一人奉引云。其中长信、长乐宫者，置少府一人，职如长秋，及馀吏皆以宫名为号，员数秩次如中宫。本注曰：帝祖母称长信宫，故有长信少府，长乐少府，位在长秋上，及职吏皆宦者，秩次如中宫。长乐又有卫尉，仆为太仆，皆二千石，在少府上。其崩则省，不常置。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子少傅，二千石。本注曰：亦以辅导为职，悉主太子官属。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子率更令一人，千石。本注曰：主庶子、舍人更直，职似光禄。太子庶子，四百石。本注曰：无员，如三署中郎。太子舍人，二百石。本注曰：无员，更直宿卫，如二署郎中。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子家令一人，千石。本注曰：主仓谷饮食，职似司农、少府。太子仓令一人，六百石。本注曰：主仓谷。太子食官令一人，六百石。本注曰：主饮食。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子仆一人，千石。本注曰：主车马，职如太仆。太子厩长一人，四百石。本注曰：主车马。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子门大夫，六百石。本注曰：《旧注》云职比郎将。旧有左右户将，别主左右户直郎，建武以来省之。太子中庶子，六百石。本注曰：员五人，职如侍中。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "太子洗马，比六百石。本注曰：《旧注》云员十六人，职如谒者。太子出，则当直者在前导威仪。太子中盾一人，四百石。本注曰：主周卫徼循。太子卫率一人，四百石。本注曰：主门卫士。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "右属太子少傅。本注曰：凡初即位，未有太子，官属皆罢，唯舍人不省，领属少府。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "将作大匠一人，二千石。本注曰：承秦，曰将作少府，景帝改为将作大匠。掌修作宗庙、路寝、宫室、陵园木土之功，并树桐梓之类列于道侧。丞一人，六百石。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "左校令一人，六百石。本注曰：掌左工徒。丞一人。右校令一人，六百石。本注曰：掌右工徒。丞一人。右属将作大匠。城门校尉一人，比二千石。本注曰：掌雒阳城门十二所。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "司马一人，千石。本注曰：主兵城门。每门候一人，六百石。本注曰：雒阳城十二门，其正南一门曰平城门，北宫门属卫尉。其馀上西门，雍门，广阳门，津门，小苑门，开阳门，秏门，中东门，上东门，谷门，夏门，凡十二门。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "右属城门校尉。北军中候一人，六百石。本注曰：掌监五营。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "屯骑校尉一人，比二千石。本注曰：掌宿卫兵。司马一人，千石。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "越骑校尉一人，比二千石。本注曰：掌宿卫兵。司马一人，千石。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "步兵校尉一人，比二千石。本注曰：掌宿卫兵。司马一人，千石。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "长水校尉一人，比二千石。本注曰：掌宿卫兵。司马、胡骑司马各一人，千石。本注曰：掌宿卫，主乌桓骑。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "射声校尉一人，比二千石。本注曰：掌宿卫兵。司马一人，千石。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "右属北军中候。本注曰：旧有中垒校尉，领北军营垒之事。有胡骑、虎贲校尉，皆武帝置。中兴省中垒，但置中候，以监五营。胡骑并长水。虎贲主轻车，并射声。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "凡中二千石，丞比千石。真二千石，丞、长史六百石。比二千石，丞比六百石。令、相千石，丞、尉四百石。其六百石，丞、尉三百石。长、相四百石及三百石，丞、尉皆二百石。诸侯、公主家丞，秩皆比百石。诸边鄣塞尉、诸陵校尉长，皆二百石。有常例者不署秩。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "司隶校尉一人，比二千石。本注曰：孝武帝初置，持节，掌察举百官以下，及京师近郡犯法者。元帝去节，成帝省，建武中复置，并领一州。从事史十二人。本注曰：都官从事，主察举百官犯法者。功曹从事，主州选署及众事。别驾从事，校尉行部则奉引，录众事。簿曹从事，主财谷簿书。其有军事，则置兵曹从事，主兵事。其馀部郡国从事，每郡国各一人，主督促文书，察举非法，皆州自辟除，故通为百石云。假佐二十五人。本注曰：主簿录阁下事，省文书。门亭长主州正。门功曹书佐主选用。《孝经》师主监试经。《月令》师主时节祠祀。律令师主平法律。簿曹书佐主簿书。其馀都官书佐及每郡国，各有典郡书佐一人，各主一郡文书，以郡吏补，岁满一更。司隶所部郡七。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十七·百官四",
    "text": "河南尹一人，主京都，特奉朝请。其京兆尹、左冯翊、右扶风三人，汉初都长安，皆秩中二千石，谓之三辅。中兴都雒阳，更以河南郡为尹，以三辅陵庙所在，不改其号，但减其秩。其馀弘农、河内、河东三郡。其置尹，冯翊、扶风及太守丞奉之本位，在《地理志》。",
    "chapter_url": "https://duguoxue.com/ershisishi/3435.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "州郡 县乡 亭里 匈奴中郎将 乌桓校尉 护羌 校尉王国 宋卫国 列侯 关内侯 四夷国 百官奉",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "外十二州，每州刺史一人，六百石。本注曰：秦有监御史，监诸郡，汉兴省之，但遣丞相史分刺诸州，无常官。孝武帝初置刺史十三人，秩六百石。成帝更为牧，秩二千石。建武十八年，复为刺史，十二人各主一州，其一州属司隶校尉。诸州常以八月巡行所部郡国，录囚徒，考殿最。初岁尽诣京都奏事，中兴但因计吏。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "皆有从事史、假佐。本注曰：员职略与司隶同，无都官从事，其功曹从事为治中从事。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "豫州部郡国六，冀州部九，兖州部八，徐州部五，青州部六，荆州部七，扬州部六，益州部十二，凉州部十二，并州部九，幽州部十一，交州部七，凡九十八。其二十七王国相，其七十一郡太守。其属国都尉。属国，分郡离远县置之，如郡差小，置本郡名。世祖并省郡县四百馀所，后世稍复增之。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "凡州所监都为京都，置尹一人，二千石，丞一人，每郡置太守一人，二千石，丞一人。郡当边戍者，丞为长史。王国之相亦如之。每属国置都尉一人，比二千石，丞一人。本注曰：凡郡国皆掌治民，进贤劝功，决讼检奸。常以春行所主县，劝民农桑，振救乏绝。秋冬遣无害吏案讯诸囚，平其罪法，论课殿最。岁尽遣吏上计。并举孝廉，郡口二十万举一人。尉一人，典兵禁，备盗贼，景帝更名都尉。武帝又置三辅都尉各一人，讥出入。边郡置农都尉，主屯田殖谷。又置属国都尉，主蛮夷降者。中兴建武六年，省诸郡都尉，并职太守，无都试之役。省关都尉，唯边郡往往置都尉及属国都尉，稍有分县，治民比郡。安帝以羌犯法，三辅有陵园之守，乃复置右扶风都尉，京兆虎牙都尉。皆置诸曹掾史。本注曰：诸曹略如公府曹，无东西曹。有功曹史，主选署功劳。有五官掾，署功曹及诸曹事。其监属县，有五部督邮，曹掾一人。正门有亭长一人。主记室史，主录记书，催期会。无令史。阁下及诸曹各有书佐，干主文书。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "属官，每县、邑、道，大者置令一人，千石：其次置长，四百石。小者置长，三百石。侯国之相，秩次亦如之。本注曰：皆掌治民，显善劝义，禁奸罚恶，理讼平贼，恤民时务，秋冬集课，上计于所属郡国。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "凡县主蛮夷曰道。公主所食汤沐曰邑。县万户以上为令，不满为长。侯国为相。皆秦制也。丞各一人。尉大县二人，小县一人。本注曰：丞署文书。典知仓狱。尉主盗贼。凡有贼发，主名不立，则推索行寻，案察奸宄，以起端绪。各署诸曹掾史。本注曰：诸曹略如郡员，五官为廷掾，监乡五部，春夏为劝农掾，秋冬为制度掾。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "乡置有秩、三老、游徼。本注曰：有秩，郡所署，秩百石，掌一乡人。其乡小者，县置啬夫一人。皆主知民善恶，为役先后，知民贫富，为赋多少，平其差品。三老掌教化。凡有孝子顺孙，贞女义妇，让财救患，及学士为民法式者，皆扁表其门，以兴善行。游徼掌徼循，禁司奸盗。又有乡佐，属乡，主民收赋税。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "亭有亭长，以禁盗贼。本注曰：亭长，主求捕盗贼，承望都尉。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "里有里魁，民有什伍，善恶以告。本注曰：里魁掌一里百家。什主十家，伍主五家，以相检察。民有善事恶事，以告监官。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "边县有障塞尉。本注曰：掌禁备羌夷犯塞。其郡有盐官、铁官、工官、都水官者，随事广狭置令、长及丞，秩次皆如县、道，无分士，给均本吏。本注曰：凡郡县出盐多者置盐官，主盐税。出铁多者置铁官，主鼓铸。有工多者置工官，主工税物。有水池及鱼利多者置水官，主平水收渔税。在所诸县均差吏更给之。置吏随事，不具县员。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "使匈奴中郎将一人，比二千石。本注曰：主护南单于。置从事二人，有事随事增之，掾随事为员。护羌、乌桓校尉所置亦然。护乌桓校尉一人，比二千石。本注曰：主乌桓胡。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "护羌校尉一人，比二千石。本注曰：主西羌。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "皇子封王，其郡为国，每置傅一人，相一人，皆二千石。本注曰：傅主导王以善，礼如师，不臣也。相如太守。其长史，如郡丞。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "汉初立诸王，因项羽所立诸王之制，地既广大，且至千里。又其官职，傅为太傅，相为丞相，又有御史大夫及诸卿，皆秩二千石，百官皆如朝廷。国家唯为置丞相，其御史大夫以下皆自置之。至景帝时，吴、楚七国恃其国大，遂以作乱，几危汉室。及其诛灭，景帝惩之，遂令诸王不得治民，令内史主治民，改丞相曰相，省御史大夫、廷尉、少府、宗正、博士官。武帝改汉内史、中尉、郎中令之名，而王国如故，员职皆朝廷为署，不得自置。至成帝省内史治民，更令相治民，太傅但曰傅。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "中尉一人，比二千石。本注曰：职如郡都尉，主盗贼。郎中令一人，仆一人，皆千石。本注曰：郎中令掌王大夫、郎中宿卫，官如光禄勋。自省少府，职皆并焉。仆主车及驭，如太仆。本曰太仆，比二千石，武帝改，但曰仆，又皆减其秩。治书，比六百石。本注曰：治书本尚书更名。大夫，比六百石。本注曰：无员。掌奉王使至京都，奉璧贺正月，及使诸国。本皆持节，后去节。谒者，比四百石。本注曰：掌冠长冠。本员十六人，后减。礼乐长。本注曰：主乐人。卫士长。本注曰：主卫士。医工长。本注曰：主医药。永巷长。本注曰：宦者，主宫中婢使。祠祀长。本注曰：主祠祀。皆比四百石。郎中，二百石。本注曰：无员。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "卫公、宋公。本注曰：建武二年，封周后姬常为周承休公。五年，封殷后孔安为殷绍嘉公。十三年，改常为卫公，安为宋公，以为汉宾，在三公上。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "列侯，所食县为侯国。本注曰：承秦爵二十等，为彻侯，金印紫绶，以赏有功。功大者食县，小者食乡、亭，得臣其所食吏民。后避武帝讳，为列侯。武帝元朔二年，令诸王得推恩分众子土，国家为封，亦为列侯。旧列侯奉朝请在长安者，位次三公。中兴以来，唯以功德赐位特进者，次军骑将军。赐位朝侯，次五校尉。赐位侍祠侯，次大夫。其馀以胏附及公主子孙奉坟墓于京都者，亦随时见会，位在博士、议郎下。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "诸王封者受茅土，归以立社稷，礼也。列土、特进、朝侯贺正月执璧云。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "每国置相一人，其秩各如本县。本注曰：主治民，如令、长，不臣也。但纳租于侯，以户数为限。其家臣，置家丞、庶子各一人。本注曰：主侍侯，使理家事。列侯旧有行人、洗马、门大夫，凡五官。中兴以来，食邑千户已上置家丞、庶子各一人，不满千户不置家丞，又悉省行人、洗马、门大夫。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "关内侯，承秦赐爵十九等，为关内侯，无土，寄食在所县，民租多少，各有户数为限。四夷国王，率众王，归义侯，邑君，邑长，皆有丞，比郡、县。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "百官受奉例：大将军、三公奉，月三百五十斛。中二千石奉，月百八十斛。二千石奉，月百二十斛。比二千石奉，月百斛。千石奉，月八十斛。六百石奉，月七十斛。比六百石奉，月五十斛。四百石奉，月四十五斛。比四百石奉，月四十斛。三百石奉，月四十斛。比三百石奉，月三十七斛。二百石奉，月三十斛。比二百石奉，月二十七斛。一百石奉，月十六斛。斗食奉，月十一斛。佐史奉，月八斛。凡诸受奉，皆半钱半谷。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十八·百官五",
    "text": "赞曰：帝道渊默，冢帅修德。寡以御众，分职乃克。不置不监，无骄无忒。程是师徒，宁民康国。",
    "chapter_url": "https://duguoxue.com/ershisishi/3436.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "玉辂 乘舆 金根 安车 立车 耕车 戎车 猎车軿车 青盖车 绿车 皂盖车 夫人安车 大驾 法驾 小驾轻车 大使车 小使车 载车 导从卒 车马饰",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "《书》曰“明试以功，车服以庸”言昔者圣人兴天下之大利，除天下之大害，躬亲其事，身履其勤，忧之劳之，不避寒暑，使天下之民物，各得安其性命，无夭昏暴陵之灾。是以天下之民，敬而爱之，若亲父母。则而养之，若仰日月。夫爱之者欲其长久，不惮力役，相与起作宫室，上栋下宇，以雍覆之，欲其长久也。敬之者欲其尊严，不惮劳烦，相与起作舆轮旌旗章表，以尊严之。斯爱之至，敬之极也。苟心爱敬，虽报之至，情由未尽。或杀身以为之，尽其情也。弈世以祀之，明其功也。是以流光与天地比长。后世圣人，知恤民之忧思深大者，必飨其乐。勤仁毓物使不夭折者，必受其福。故为之制礼以节之，使夫上仁继天统物，不伐其功，民物安逸，若道自然，莫知所谢。《老子》曰“圣人不仁，以百姓为刍狗”。此之谓也。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "夫礼服之兴也，所以报功章德，尊仁尚贤。故礼尊尊贵贵，不得相逾，所以为礼也，非其人不得服其服，所以顺礼也。顺则上下有序，德薄者退，德盛者缛。故圣人处乎天子之位，服玉藻邃延，日月升龙，山车金根饰，黄屋左纛，所以副其德，章其功也。贤仁佐圣，封国受民，黼黻文绣，降龙路车，所以显其仁，光其能也。及其季末，圣人不得其位，贤者隐伏，是以天子微弱，诸侯胁矣。于此相贵以等，相讟以货，相赂以利，天下之礼乱矣。至周夷王下堂而迎诸侯，此天子失礼，微弱之始也。自是诸侯宫县乐食，祭以白牡，击玉磬，朱干设钖，冕而儛《大武》。大夫台门旅树反坫，绣黼丹朱中衣，镂簋朱纮，此大夫之僭诸侯礼也。《诗》刺“彼己之子，不称其服”，伤其败化。《易》讥“负且乘，致寇至”，言小人乘君子器，盗思夺之矣。自是礼制大乱，兵革并作。上下无法，诸侯陪臣，山{次呆}藻棁。降及战国，奢僭益炽，削灭礼籍，盖恶有害己之语。竞修奇丽之服，饰以舆马，文罽玉缨，象镳金鞍，以相夸上。争锥刀之利，杀人若刈草然，其宗祀亦旋夷灭。荣利在己，虽死不悔。及秦并天下，揽其舆服，上选以供御，其次以锡百官。汉兴，文学既缺，时亦草创，承秦之制，后稍改定，参稽《六经》，近于雅正。孔子曰“其或继周者，行夏之正，乘殷之辂，服周之冕，乐则《韶》、《舞》”故撰《舆服》著之于篇，以观古今损益之义云。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "上古圣人，见转蓬始知为轮。轮行可载，因物知生，复为之舆。舆轮相乘，流运罔极，任重致远，天下获其利。后世圣人观于天，视斗周旋，魁方杓曲，以携龙、角为帝车，于是乃曲其辀，乘牛驾马，登险赴难，周览八极。故《易·震》乘《乾》，谓之《大壮》，言器莫能有上之者也。自是以来，世加其饰。至奚仲为夏车正，建其斿旐，尊卑上下，各有等级。周室大备，官有六职，百工与居一焉。一器而群工致巧者，车最多，是故具物以时，六材皆良。舆方法地，盖圆象天。三十辐以象日月。盖弓二十八以象列星。龙旂九斿，七仞齐轸，以象大火。鸟旟七斿，五仞齐较，以象鹑火。熊旗六斿，五仞齐肩，以象参、伐。龟旐四斿，四仞齐首，以象营室。弧旌枉矢，以象弧也：此诸侯以下之所建者也。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "天子玉路，以玉为饰，钖樊缨十有再就，建太常，十有二斿，九仞曳地，日月升龙，象天明也。夷王以下，周室衰弱，诸侯大路。秦并天下，阅三代之礼，或曰殷瑞山车，金根之色。汉承秦制，御为乘舆，所谓孔子乘殷之路者也。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "乘舆、金根、安车、立车，轮皆朱班重牙，贰毂两辖，金薄缪龙，为舆倚较，文虎伏轼，龙首衔轭，左右吉阳筩，鸾雀立衡，虡文画辀，羽盖华蚤，建大旂，十有二斿，画日月升龙，驾六马，象镳镂钖，金[A16S]方釳，插翟尾，朱兼樊缨，赤罽易茸，金就十有二，左纛以氂牛尾为之，在左騑马轭上，大如斗，是为德车。五时车，安、立亦皆如之。各如方色，马亦如之。白马者，朱其髦尾为朱鬣云。所御驾六，馀皆驾四，后从为副车。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "耕车，其饰皆如之。有三盖。一曰芝车，置耒耜之箙，上亲耕所乘也。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "戎车，其饰皆如之。蕃以矛麾金鼓羽析幢翳，胄甲弩之箙。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "猎车，其饰皆如之。重辋缦轮，缪龙绕之。一曰猪车，亲校猎乘之。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "太皇太后、皇太后法驾，皆御金根，加交络帐裳。非法驾，则乘紫罽軿车。云虡文画辀，黄金涂五末，盖蚤。左右騑，驾三马。长公主赤罽軿车。大贵人、贵人、公主、王妃、封君油画軿车。大贵人加节画辀。皆右騑而已。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "皇太子、皇子皆安车，朱班轮，青盖，金华蚤，黑虡文，画轓文辀，金涂五末。皇子为王，锡以乘之，故曰王青盖车。皇孙则绿车以从。皆左右騑，驾三。公、列侯安车，朱班轮，倚鹿较，伏熊轼，皂缯盖，黑轓，右輫。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "中二千石、二千石皆皂盖，朱两轓。其千石、六百石，朱左轓。轓长六尺，下屈广八寸，上业广尺二寸，九文，十二初，后谦一寸，若月初生，示不敢自满也。景帝中元五年，始诏六百石以上施车轓，得铜五末，轭有吉阳筩。中二千石以上右騑，三百石以上皂布盖，千石以上皂缯覆盖，二百石以下白布盖，皆有四维杠衣。贾人不得乘马车。除吏赤画杠，其馀皆青云。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "公、列侯、中二千石、二千石夫人，会朝若蚕，各乘其夫之安车，右騑，加交络帷裳，皆皂。非公会，不得乘朝车，得乘漆布辎軿车，铜五末。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "乘舆大驾，公卿奉引，太仆御，大将军参乘。属车八十一乘，备千乘万骑。西都行祠天郊，甘泉备之。官有其注，名曰甘泉卤簿。东都唯大行乃大驾。大驾，太仆校驾。法驾，黄门令校驾。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "乘舆法驾，公卿不在卤簿中。河南尹、执金吾、雒阳令奉引，奉车郎御，侍中参乘。属车三十六乘。前驱有九斿云罕，凤皇戟，皮轩鸾旗，皆大夫载。鸾旗者，编羽旄，列系幢旁。民或谓之鸡翘，非也。后有金钲黄钺，黄门鼓车。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "古者诸侯贰车九乘。秦灭九国，兼其车服，故大驾属车八十一乘，法驾半之。属车皆皂盖赤里，朱轓，戈矛弩{服}，尚书、御史所载。最后一车悬豹尾，豹尾以前比省中。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "行祠天郊以法驾，祠地、明堂省什三，祠宗庙尤省，谓之小驾。每出，太仆奉驾上卤簿，中常侍、小黄门副。尚书主者，郎令史副。侍御史，兰台令史副。皆执注，以督整车骑，谓之护驾。春秋上陵，尤省于小驾，直事尚书一人从，其馀令以下，皆先行后罢。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "轻车，古之战车也。洞朱轮舆，不巾不盖，建矛戟幢麾，辄弩服。藏在武库。大驾、法驾出，射声校尉、司马吏士载，以次属车，在卤簿中。诸车有矛戟，其饰幡斿旗帜皆五采，制度从《周礼》。吴、孙《兵法》云“有巾有盖，谓之武刚车”武刚车者，为先驱。又为属车轻车，为后殿焉。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "大使车，立乘，驾驷，赤帷。持节者，重导从：贼曹车、斧车、督车、功曹车皆两。大车，伍伯璅弩十二人。辟车四人。从车四乘。无节，单导从，减半。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "小使车，不立乘，有騑，赤屏泥油，重绛帷。导无斧车。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "近小使车，兰舆赤毂，白盖赤帷。从驺骑四十人。此谓追捕考案，有所敕取者之所乘也。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "诸使车皆朱班轮，四辐，赤衡轭。其送葬，白垩已下，洒车而后还。公、卿、中二千石、二千石，郊庙、明堂、祠陵，法出，皆大车，立乘、驾驷。他出，乘安车。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "大行载车，其饰如金根车，加施组连璧交络四角，金龙首衔璧，垂五采，析羽流苏前后，云气画帷裳，虡文画曲轓，长悬车等。太仆御，驾六布施马。布施马者，淳白骆马也，以黑药灼其身为虎文。既下，马斥卖，车藏城北秘宫，皆不得入城门。当用，太仆考工乃内饰治，礼吉凶不相干也。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "公卿以下至县三百石长导从，置门下五吏：贼曹、督盗贼、功曹，皆带剑，三车导。主簿、主记，两车为从。县令以上，加导斧车。公乘安车，则前后并马立乘。长安、雒阳令及王国都县加前后兵车，亭长，设右騑，驾两。璅弩车前伍伯，公八人，中二千石、二千石、六百石皆四人，自四百石以下至二百石皆二人。黄绶，武官伍伯，文官辟车。铃下、侍阁、门兰、部署、街里走卒，皆有程品，多少随所典领。驿马三十里一置，卒皆赤帻绛韝云。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "古者军出，师旅皆从。秦省其卒，取其师旅之名焉。公以下至二千石，骑吏四人，千石以下至三百石，县长二人，皆带剑，持棨戟为前列，揵弓韣九鞬。诸侯王法驾，官属傅相以下，皆备卤簿，似京都官骑，张弓带鞬，遮迾出入称促。列侯，家丞、庶子导从。若会耕祠，主县假给辟车鲜明卒，备其威仪。导从事毕，皆罢所假。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "诸车之文：乘舆，倚龙伏虎，虡文画辀，龙首鸾衡，重牙班轮，升龙飞軨。皇太子、诸侯王，倚虎伏鹿，虡文画辀轓，吉阳筩，朱班轮，鹿文飞軨，旂旗九斿降龙。公、列侯，倚鹿伏熊，黑轓，朱班轮，鹿文飞軨，九斿降龙。卿，朱两轓，五斿降龙。二千石以下各从科品，诸轓车以上，轭皆有吉阳筩。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第二十九·舆服上",
    "text": "诸马之文：案乘舆，金[A16S]方釳，插翟象镳，龙画纟忽，沫升龙，赤扇汗，青两翅，燕尾。驸马，左右赤珥流苏，飞鸟节，赤膺兼。皇太子或亦如之。王、公、列侯，镂钖文髦，朱镳朱鹿，朱文，绛扇汗，青翅燕尾。卿以下有騑者，缇扇汗，青翅尾，当卢文髦，上下皆通。中二千石以上及使者，乃有騑驾云。",
    "chapter_url": "https://duguoxue.com/ershisishi/3437.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "冕冠 长冠 委貌冠 皮弁冠 爵弁冠 通天冠 远游冠高山冠 进贤冠 法冠 武冠 建华冠 方山冠 巧士冠却非冠 却敌冠 樊哙冠 术氏冠 鹖冠 帻 佩 刀",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "印 黄赤绶 赤绶 绿绶 紫绶 青绶 黑绶 黄绶青绀纶 后夫人服",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "上古穴居而野处，衣毛而冒皮，未有制度。后世圣人易之以丝麻，观翚翟之文，荣华之色，乃染帛以效之，始作五采，成以为服。见鸟兽有冠角髯胡之制，遂作冠冕缨蕤，以为首饰。凡十二章。故《易》曰“庖牺氏之王天下也，仰观象于天，俯观法于地，观鸟兽之文，与地之宜，近取诸身，远取诸物，于是始作八卦，以通神明之德，以类万物之情”黄帝、尧、舜垂衣裳而天下治，盖取诸乾巛。乾巛有文，故上衣玄，下裳黄。日月星辰，山龙华虫，作缋宗彝，藻火粉米，黼黻絺绣，以五采章施于五色作服。天子备章，公自山以下，侯伯自华虫以下，子男自藻火以下，卿大夫自粉米以下。至周而变之，以三辰为旂旗。王祭上帝，则大裘而冕。公侯卿大夫之服用九章以下。秦以战国即天子位，灭去礼学，郊祀之服皆以袀玄。汉承秦故。至世祖践祚，都于土中，始修三雍，正兆七郊。显宗遂就大业，初服旒冕，衣裳文章，赤舄絇屦，以祠天地，养三老五更于三雍，于时致治平矣。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "天子、三公、九卿、特进侯、侍祠侯，祀天地明堂，皆冠旒冕，衣裳玄上纁下。乘舆备文，日月星辰十二章，三公、诸侯用山龙九章，九卿以下用华虫七章，皆备五采，大佩，赤舄絇履，以承大祭。百官执事者，冠长冠，皆祗服。五岳、四渎、山川、宗庙、社稷诸沾秩祠，皆袀玄长冠，五郊各如方色云。百官不执事，各服常冠袀玄以从。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "冕冠，垂旒，前后邃延，玉藻。孝明皇帝永平二年，初诏有司采《周官》、《礼记》、《尚书·皋陶篇》，乘舆服从欧阳氏说，公卿以下从大小夏侯氏说。冕皆广七寸，长尺二寸，前圆后方，朱绿里，玄上，前垂四寸，后垂三寸，系白玉珠为十二旒，以其绶采色为组缨。三公诸侯七旒，青玉为珠。卿大夫五旒，黑玉为珠。皆有前无后，各以其绶采色为组缨，旁垂黈纩。郊天地，宗祀，明堂，则冠之。衣裳玉佩备章采，乘舆刺绣，公侯九卿以下皆织成，陈留襄邑献之云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "长冠，一曰斋冠，高七寸，广三寸，促漆纚为之，制如板，以竹为里。初，高祖微时，以竹皮为之，谓之刘氏冠，楚冠制也。民谓之鹊尾冠，非也。祀宗庙诸祀则冠之。皆服袀玄，绛缘领袖为中衣，绛裤袜，示其赤心奉神也。五郊，衣帻裤袜各如其色。此冠高祖所造，故以为祭服，尊敬之至也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "委貌冠、皮弁冠同制，长七寸，高四寸，制如覆杯，前高广，后卑锐，所谓夏之毋追，殷之章甫者也。委貌以皂绢为之，皮弁以鹿皮为之。行大射礼于辟雍，公卿诸侯大夫行礼者，冠委貌，衣玄端素裳。执事者冠皮弁，衣缁麻衣，皂领袖，下素裳，所谓皮弁素积者也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "爵弁，一名冕。广八寸，长尺二寸，如爵形，前小后大，缯其上似爵头色，有收持笄，所谓夏收殷冔者也。祠天地五郊明堂，《云翘舞》乐人服之。《礼》曰“朱干玉钅戚，冕而舞《大夏》”此之谓也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "通天冠，高九寸，正竖，顶少邪却，乃直下为铁卷梁，前有山，展筩为述，乘舆所常服。服衣，深衣制，有袍，随五时色。袍者，或曰周公抱成王宴居，故施袍。《礼记》“孔子衣逢掖之衣”缝掖其袖，合而缝大之，近今袍者也。今下至贱更小吏，皆通制袍，单衣，皂缘领袖中衣，为朝服云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "远游冠，制如通天，有展筩横之于前，无山述，诸王所服也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "高山冠，一曰侧注。制如通天，顶不邪却，直竖，无山述展筩，中外官、谒者、仆射所服。太傅胡广说曰“高山冠，盖齐王冠也。秦灭齐，以其君冠赐近臣谒者服之”",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "进贤冠，古缁布冠也，文儒者之服也。前高七寸，后高三寸，长八寸。公侯三梁，中二千石以下至博士两梁，自博士以下至小史私学弟子，皆一梁。宗室刘氏亦两梁冠，示加服也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "法冠，一曰柱后。高五寸，以纚为展筩，铁柱卷，执法者服之，侍御史，廷尉正监平也。或谓之獬豸冠。獬豸神羊，能别曲直，楚王尝获之，故以为冠。胡广说曰“《春秋左氏传》有南冠而絷者，则楚冠也。秦灭楚，以其君服赐执法近臣御史服之”",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "武冠，一曰武弁大冠，诸武官冠之。侍中、中常侍加黄金珰，附蝉为文，貂尾为饰，谓之“赵惠文冠”。胡广说曰“赵武灵王效胡服，以金珰饰首，前插貂尾，为贵职。秦灭赵，以其君冠赐近臣”建武时，匈奴内属，世祖赐南单于衣服，以中常侍惠文冠，中黄门童子佩刀云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "建华冠，以铁为柱卷，贯大铜珠九枚，制以缕鹿。记曰“知天者冠述，知地者履絇”《春秋左传》曰“郑子臧好鹬冠”前圆，以为此则是也。天地、五郊、明堂，《育命舞》乐人服之。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "方山冠，似进贤，以五采縠为之。祠宗庙《大予》、《八佾》、《四时》、《五行》乐人服之，冠衣各如其行方之色而舞焉。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "巧士冠，前高七寸，要后相通，直竖。不常服，唯郊天，黄门从官四人冠之，在卤簿中，次乘舆车前，以备宦者四星云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "却非冠，制似长冠，下促。宫殿门吏仆射冠之。负赤幡，青翅燕尾，诸仆射幡皆如之。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "却敌冠，前高四寸，通长四寸，后高三寸，制似进贤，卫士服之。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "樊哙冠，汉将樊哙造次所冠，以入项羽军。广九寸，高七寸，前后出各四寸，制似冕。司马殿门大难，卫士服之。或曰，樊哙常持铁楯，闻项羽有意杀汉王，哙裂裳以裹楯，冠之入军门，立汉王旁，视项羽。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "术氏冠，前圆，吴制，差池逦迤四重，赵武灵王好服之。今不施用，官有其图注。诸冠皆有缨蕤，执事及武吏皆缩缨，垂五寸。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "武冠，俗谓之大冠，环缨无蕤，以青系为绲，加双鹖尾，竖左右，为鹖冠云。五官、左右虎贲、羽林、五中郎将、羽林左右监皆冠鹖冠，纱縠单衣。虎贲将虎文裤，白虎文剑佩刀。虎贲武骑鹖冠，虎文单衣。襄邑岁献织成虎文云。鹖者，勇雉也，其斗对一死乃止，故赵武灵王以表武士，秦施之焉。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "安帝立皇太子，太子谒高祖庙、世祖庙，门大夫从，冠两梁进贡。洗马冠高山。罢庙，侍御史任方奏请非乘从时，皆冠一梁，不宜以为常服。事下有司。尚书陈忠奏“门大夫职如谏大夫，洗马职如谒者，故皆服其服，先帝之旧也。方言可寝”奏可。谒者，古者一名洗马。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "古者有冠无帻，其戴也，加首有頍，所以安物。故《诗》曰“有頍者弁”，此之谓也。三代之世，法制滋彰，下至战国，文武并用。秦雄诸侯，乃加其武将首饰为绛袙，以表贵贱，其后稍稍作颜题。汉兴，续其颜，却摞之，施巾连题，却覆之，今丧帻是其制也。名之曰帻。帻者，赜也，头首严赜也。至孝文乃高颜题，续之为耳，崇其巾为屋，合后施收，上下群臣贵贱皆服之。文者长耳，武者短耳，称其冠也。尚书帻收，方三寸，名曰纳言，示以忠正，显近职也。迎气五郊，各如其色，从章服也。皂衣群吏春服青帻，立夏乃止，助微顺气，尊其方也。武吏常赤帻，成其威也。未冠童子帻无屋者，示未成人也。入学小童帻也句卷屋者，示尚幼少，未远冒也。丧帻却摞反本，礼也，升数如冠，与冠偕也。期丧起耳有收，素帻亦如之，礼轻重有制，变除从渐，文也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "古者君臣佩玉，尊卑有度。上有韨，贵贱有殊。佩，所以章德，服之衷也。韨，所以执事，礼之共也。故礼有其度，威仪之制，三代同之。五霸迭兴，战兵不息，佩非战器，韨非兵旗，于是解去韨佩，留其系璲，以为章表。故《诗》曰“鞙々佩璲”，此之谓也。韨佩既废，秦乃以采组连结于璲，光明章表，转相结受，故谓之绶。汉承秦制，用而弗改，故加之以双印佩刀之饰。至孝明皇帝，乃为大佩，冲牙双瑀璜，皆以白玉。乘舆落以白珠，公卿诸侯以采丝，其玉视冕旒，为祭服云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "佩刀，乘舆黄金通身貂错，半鲛鱼鳞，金漆错，雌黄室，五色罽隐室华。诸侯王黄金错，环挟半鲛，黑室。公卿百官皆纯黑，不半鲛。小黄门雌黄室，中黄门朱室，童子皆虎爪文，虎贲黄室虎文，其将白虎文，皆以白珠鲛为钅剽口之饰。乘舆者，加翡翠山，纡婴其侧。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "佩双印，长寸二分，方六分。乘舆、诸侯王、公、列侯以白玉，中二千石以下至四百石皆以黑犀，二百石以至私学弟子皆以象牙。上合丝，乘舆以縢贯白珠，赤罽蕤，诸侯王以下以綔赤丝蕤，縢綔各如其印质。刻书文曰“正月刚卯既决，灵殳四方，赤青白黄，四色是当。帝令祝融，以教夔龙，庶疫刚瘅，莫我敢当。疾日严卯，帝令夔化，慎尔周伏，化兹灵殳。既正既直，既觚既方，庶疫刚瘅，莫我敢当”凡六十六字。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "乘舆黄赤绶，四采，黄赤缥绀，淳黄圭，长二丈九尺九寸，五百首。诸侯王赤绶，四采，赤黄缥绀，淳赤圭，长二丈一尺，三百首。太皇太后、皇太后，其绶皆与乘舆同，皇后亦如之。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "长公主、天子贵人与诸侯王同绶者，加特也。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "诸国贵人、相国皆绿绶，三采，绿紫绀，淳绿圭，长二丈一尺，二百四十首。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "公、侯、将军紫绶，二采，紫白、淳紫圭，长丈七尺，百八十首。公主封君服紫绶。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "九卿、中二千石、二千石青绶，三采，青白红，淳青圭，长丈七尺，百二十首。自青绶以上，縌皆长三尺二寸，与绶同采而首半之。縌者，古佩璲也。佩绶相迎受，故曰縌。紫绶以上，縌绶之间得施玉环鐍云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "千石、六百石黑绶，三采，青赤绀，淳青圭，长丈六尺，八十首。四百石、三百石长同。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "四百石、三百石、二百石黄绶，一采，淳黄圭，长丈五尺，六十首。自黑绶以下，縌绶皆长三尺，与绶同采而首半之。百石青绀绶，一采，宛转缪织圭，长丈二尺。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "凡先合单纺为一系，四系为一扶，五扶为一首，五首成一文，文采淳为一圭。首多者系细，少者系粗，皆广尺六寸。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "太皇太后、皇太后入庙服，绀上皂下，蚕，青上缥下，皆深衣制，隐领袖缘以绦。剪氂蔮，簪珥。珥。耳珰垂珠也。簪以玳瑁为擿，长一尺，端为华胜，上为凤皇爵，以翡翠为毛羽，下有白珠，垂黄金镊。左右一横簪之，以安蔮结。诸簪珥皆同制，其擿有等级焉。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "皇后谒庙服，绀上皂下，蚕，青上缥下，皆深衣制，隐领袖缘以绦。假结。步摇，簪珥。步摇以黄金为山题，贯白珠为桂枝相缪，一爵九华，熊、虎、赤罴、天鹿、辟邪、南山丰大特六兽，《诗》所谓“副笄六珈”者。诸爵兽皆以翡翠为毛羽。金题，白珠珰绕，以翡翠为华云。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "贵人助蚕服，纯缥上下，深衣制。大手结，墨玳瑁，又加簪珥。长公主见会衣服，加步摇，公主大手结，皆有簪珥，衣服同制。自公主封君以上皆带绶，以采组为绲带，各如其绶色。黄金辟邪，首为带鐍，饰以白珠。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "公、卿、列侯、中二千石、二千石夫人，绀缯蔮，黄金龙首衔白珠，鱼须擿，长一尺，为簪珥，入庙佐祭者皂绢上下，助蚕者缥绢上下，皆深衣制，缘。自二千石夫人以上至皇后，皆以蚕衣为朝服。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "公主、贵人、妃以上，嫁娶得服锦绮罗縠缯，采十二色，重缘袍。特进、列侯以上锦缯，采十二色。六百石以上重练，采九色，禁丹紫绀。三百石以上五色采，青绛黄红绿。二百石以上四采，青黄红绿。贾人，缃缥而已。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "公、列侯以下皆单缘襈，制文绣为祭服，自皇后以下，皆不得服诸古丽圭襂闺缘加上之服。建武、永平禁绝之，建初、永元又复中重，于是世莫能有制其裁者，乃遂绝矣。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "凡冠衣诸服，旒冕、长冠、委貌、皮弁、爵弁、建华、方山、巧士，衣裳文绣，赤舄，服絇履，大佩，皆为祭服，其馀悉为常用朝服。唯长冠，诸王国谒者以为常朝服云。宗庙以下，祠祀皆冠长冠，皂缯袍单衣，绛缘领袖中衣，绛裤袜，五郊各从其色焉。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  },
  {
    "source": "后汉书",
    "chapter": "志第三十·舆服下",
    "text": "赞曰：车辂各庸，旌旂异局。冠服致美，佩纷玺玉。敬敬报情，尊尊下欲。孰夸华文，匪豪丽缛。",
    "chapter_url": "https://duguoxue.com/ershisishi/3438.html",
    "translation": "https://duguoxue.com/ershisishi/baihuahouhanshu/"
  }
]